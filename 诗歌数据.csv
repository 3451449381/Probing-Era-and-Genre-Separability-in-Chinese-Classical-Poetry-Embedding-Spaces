标题,作者,内容,朝代,体裁
再遣朝華,秦觀,玉人前去却重來，此度分携更不回。腸斷龜山離別處，夕陽孤塔自崔嵬。,唐,绝句
贈熊古月,蕭立之,千載虛中無法傳，授之握算子能玄。老夫後死今爲累，更欲蘄生又問年。,唐,绝句
七夕,宋祁,烏鵲橋頭羽蓋移，秋風長有隔年期。七襄終日難成報，不是星娥織作遲。,唐,绝句
泊女兒浦,洪芻,大孤山下兩牛鳴，女兒浦口一葦橫。已隔雲烟五老面，猶夢雷霆三峽聲。,唐,绝句
无题,李婴,荆楚风烟，寂寞近、中秋时候。露下冷、兰英将谢，苇花初秀。归燕殷勤辞巷陌，鸣蛩凄楚来窗牖。又谁念、江边有神仙，飘零久。横琴膝，携筇手。旷望眼，闲吟口。任纷纷万事，到头何有。君不见、凌烟冠剑客，何人气貌长依旧。归去来、一曲为君吟，为君寿。,宋,词
无题,沈瀛,酒巡未止。且听七言馀韵喜。弹到悲风。醒酒风吹路必通。休休避酒。末后茶仙来献寿。七碗休何。不独茶多酒亦多。,宋,词
留上李右相,高適,風俗登淳古，君臣挹大庭。深沈謀九德，密勿契千齡。獨立調元氣，清心豁窅冥。本枝連帝系，長策冠生靈。傅說明殷道，蕭何律漢刑。鈞衡持國柄，柱石總朝經。隱軫江山藻，氛氳鼎鼐銘。興中皆白雪，身外即丹青。江海呼窮鳥，詩書問聚螢。吹噓成羽翼，提握動芳馨。倚伏悲還笑，棲遲醉復醒。恩榮初就列，含育忝宵形。有竊丘山惠，無時枕席寧。壯心瞻落景，生事感浮萍。莫以才難用，終期善易聽。未爲門下客，徒謝少微星。,唐,诗
次韵,韓淲,不須酒畔狂吟裏，夢破寒亭自驚起。一梢孤月带霜華，靈山漫澈冰溪水。塵勞空度幾星霜，畫手猶能眼界香。午夜城頭吹畫角，綠毛么鳳墮其旁。不怕花前不我知，只愁花後少人思。如今紙上閒言語，未抵依稀落墨時。,唐,诗
題梨花圖,宋徽宗,樓臺影裏和風煖，絃管聲中瑞日長。從聽嬌鸚說來路，莫教蜂蝶損濃芳。,唐,绝句
无题,刘之才,苍藓粘溪路。帐山君、け然羽化，梦魂何许。曾约秋云萦客袖，舞傍吟皋砚坞。矫清唳、裂穿云宇。江碧空濛无处问，问孤山、梅底人知否。烟夜永，耿心语。瑶华一去成幽阻。倚修篁、抱琴愁绝，天寒日暮。城郭悲歌华表恨，此事销凝千古。有招隐、小山能赋。蕙帐空兮谁夜怨，算课骚、读易俱凄楚。步深窈，堕松露。,宋,词
園蔬薦村酒戲作,陸游,身入今年老，囊從早歲空。元無擊鮮事，常作啜醨翁。菹有秋菰白，羹惟野莧紅。何人萬錢筯，一笑對西風。,唐,律诗
竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 惜花春起早,劉克莊,清早披衣起，春深好事家。非干眠警枕，自是惜名花。培溉疎泉脈，攀翻带露葩。看常先曉蝶，來未散晨鴉。風惡爲臺避，晴烘著幙遮。古人云晝短，莫待夕陽斜。,唐,诗
无题,吕胜己,一夜春寒透锦帏。满庭花露起多时。垒金梳子双双耍，铺翠花儿袅袅垂。人去后，信来稀。等闲屈指数归期。门前恰限行人至，喜鹊如何圣得知。,宋,词
書王秀才壁,李中,茅舍何寥落，門庭長綠蕪。貧來賣書劒，病起憶江湖。對枕暮山碧，伴吟涼月孤。前賢多晚達，莫歎有霜鬚。,唐,律诗
雨後月夜懷沈宗師承務,呂本中,雨雲攬江色，偃蹇破昏睡。千花閉紅紫，妙見一室內。披政當歛光，芒不必須緣。飾衣行夜永，明月在船背。微風過蕭瑟，古柳立蒼翠。翛然一蒲團，堅坐覓詩對。我生無南北，所到意趣遂。孰知十年游，保此清浄退。頗念城北人，結友老杉檜。漫随長鋏歸，甘作短檠棄。出門萬里塗，已駕安得稅。何當持被来，把酒相就醉。,唐,诗
首尾吟  其二二,邵雍,堯夫非是愛吟詩，詩是堯夫試筆時。以至死生猶處了，自餘榮辱可知之。適居堂上行堂上，或在水湄言水湄。不止省心兼省力，堯夫非是愛吟詩。,唐,律诗
赤城六章章四句  其五,釋居簡,伊我無酒，注彼觩兕。願公華衮，式昌厥嗣。,唐,其他
春草二首  其一,楊萬里,天欲遊人不踏塵，一年一換翠茸茵。東風猶自嫌蕭索，更遣飛花繡好春。,唐,绝句
无题,石孝友,平湖阁上，正雌霓将卷，雄风初发。醉倚危栏吟眺处，月在篷莱溟渤。蓬叶香浮，桂华光放，翻动蛟鼍窟。踏轮谁信，宓妃曾借尘袜。人世景物堪悲，等闲都换了，朱颜云发。遥想广寒秋到早，闲著几多空阔。太白诗魂，玉川风腋，自有飞仙骨。嫦娥为伴，夜深同驾霜月。,宋,词
稚女,呂南公,衣無羅綺且貧清，口有詩書亦性靈。論客鬚多如反寇，笑爺帽破似窮伶。園中果熟心先動，案上盃傳眼更青。釵擬荆枝裙擬布，暮年吾活正凋零。,唐,律诗
无题,张炎,波暖绿粼粼，燕飞来、好是苏堤才晓。鱼没浪痕圆，流红去、翻笑东风难扫。荒桥断浦，柳阴撑出扁舟小。回首池塘青欲遍，绝似梦中芳草。和云流出空山，甚年年净洗，花香不了。新渌乍生时，孤村路、犹忆那回曾到。馀情渺渺。茂林觞咏如今悄。前度刘郎归去后，溪上碧桃多少。,宋,词
王才臣求園中六詩楊秘監謝尚書皆賦 格齋,周必大,世事環無端，聖功井有汔。欲知至不至，密驗物交物。,唐,绝句
和宋二上元迎駕,張耒,拜揖清光咫尺間，彫輿欲動更移班。蓬萊不動鰲頭穩，閶闔未開天上閒。老去一官羞簡策，春來歸夢滿淮山。自慚衰病獨隨俗，醉逐遊人月下還。,唐,律诗
再和,葛勝仲,皚皚盈尺瑞，及此臘前臻。滉漾連三暮，縈盈遍九垠。青腰陰巧露，白帝羽儀新。坤軸埋藏厚，天潢瀉落勻。瑶林變園榭，縞带逐車輪。膏潤歸農畝，雕裁自化鈞。吟寒詩膽健，装冷嫵眉顰。點袖朝正日，侵鞾立仗晨。境同秋月淨，句鄙散鹽陳。白玉藏千室，黄雲卜萬囷。江臯迷宓女，姑射想神人。早晚晴光動，郊原探早春。,唐,诗
頌古七首  其二,釋慧性,外道懷藏寶鏡時，世尊良久爲高提。渾如良馬窺鞭影，不覺全身陷鐵圍。,唐,绝句
无题,张伯端,白虎首经至宝，华池神水真金。故知上善利源深。不比寻常药品。若要修成九转，先须炼己持心。依时采取定浮沈。进火须防危甚。,宋,词
以詩句詠梅 及早歸來带雪看,方蒙仲,南州雪易消，得春却差早。到處有梅花，不如在家好。,唐,绝句
无题,冯取洽,林叶润而密，莺语老犹娇。懒翁哪记生日，兀兀度昏朝。勘破富贫贵贱，参透死生寿夭，至竟本同条。胸次绝疑碍，物外自超遥。又何尝，贪七贵，慕三乔。溪山吾所自有，宜钓更堪樵。窃笑傍门小法，休觅驻颜大药，揠长只伤苗。造化大炉耳，愚智一齐销。,宋,词
无题,赵彦端,酴醿过也，酴醿过后，无花堪折。只有垂杨，垂杨却作，絮惊行色。海棠半在如无，又争倩、蔷薇恋得。除是东风，随君归问，玉堂消息。,宋,词
无题,富ノ,淡云收、晓来春满湘中。柳如烟、花枝如糁，万红千翠织浓。照帘旌、微穿丽日，动罗幕、轻转香风。天上良辰，人间淑景，生贤和气显殊锺。映时表、南山北斗，相并两穹崇。须知道、英明罕此，文武谁同。奉慈亲、承颜戏彩，更闻吉梦占熊。扫蛮氛、遂清三楚，定徐方、行策元功。趣召遄归，康时佐主，指挥谈笑虏巢空。寿觞举、器舟斟海，不用水精锺。休辞醉，千龄会遇，美事重重。,宋,词
无题,杨无咎,槐夏风清。霁天欲晓，武曲增明。元是今朝，曾生名将，力佐中兴。朝家息马休兵。享逸乐、嬉游太平。忧国胸襟，平戎材略，分付瑶觥。,宋,词
无题,张伯端,不辨五行四象，那分朱汞铅银。修丹火候未曾闻。早便称呼居隐。不背自思己错，更将错路教人。误他永劫在迷津。似恁欺心安忍。,宋,词
无题,李太古,月下秦淮海，花前晏小山。二仙仙去几时还。留得月魂花魄、在人间。河汉流旌节，天风袅珮环。满空香雾湿云鬟。何处一声横笛、杏花寒。,宋,词
題逍遙樓傷故韋大夫,熊孺登,利及生人無更爲，落花流水舊城池。逍遙樓上雕龍字，便是羊公墮淚碑。,唐,绝句
无题,杨缵,竹爆惊春，竞喧填、夜起千门箫鼓。流苏帐暖，翠鼎缓腾香雾。停杯未举。奈刚要、送年新句。应自有、歌字清圆，未夸上林莺语。从他岁穷日暮。纵闲愁、怎减刘郎风度。屠苏办了，迤逦柳欺梅妒。宫壶未晓，早骄马、绣车盈路。还又把、月夜花朝，自今细数。,宋,词
无题,吴则礼,夜寒闲倚西楼月。消尽江南雪。东风明日木兰船。想见阳关声彻、雁连天。斜斜洲渚溶溶水。端负青春醉。平安小字几时回。空有暗香疏影、陇头梅。,宋,词
无题,王迈,臞老今朝，载酒渡江，送孟吉州。遇舟之人士，来前问政，此公官去，莫也宜留。老子曰嘻，我游宦海，几度遭他风打头。君休问，但正因遇坎，行则乘流。江皋一叶惊秋。雁过也、严明白鹭洲。笑如今休顾，从前堕甑，无心相逐，等是虚舟。啄黍鸡肥，新篘酒熟，且作山中万户侯。林泉好，却输公一著，先我归休。,宋,词
再賦一首趁韻信筆初無定意也,綦崇禮,妍詞少勁氣，直表無曲陰。勸百豈救一，枉尺焉取尋。世路務爭險，人情難測深。漁樵各有侣，英俊自成林。藥苦病所利，酒多狂莫斟。珠投防按劍，玉折戒磨簪。願持松柏操，甘受雪霰侵。途窮但回步，何用涕沾襟。,唐,诗
别安廷老,楊傑,山色淺深煙靄裏，客情去住别離中。臨川聚會應不久，明日扁舟乘便風。,唐,绝句
无题,王重,烟雨江城，望中绿暗花枝少。惜春长待醉东风，却恨春归早。纵有幽情欢会，奈如今、风情渐老。凤楼何处，画阑愁倚，天涯芳草。,宋,词
奉和子華持國玉汝來飲西軒,梅堯臣,我誠官局冷，終日事靡括。每躭古人書，似與世俗闊。同道三四人，來過慰饑渴。迭相陳語言，曾未厭刀呾。自中將過晡，留飯具麄糲。薄酒繼以斟，不覺寒日沒。愚妻方罷沐，供飯愧倉卒。凍婢昧煎和，親調首忘髴。每食各驚顧，誰謂不黔突。倦僕暖吾薪，饑馬飽吾秣。馬無歸嘶聲，僕有顔色活。安穩不知疲，明釭仍爲撥。醉言實無次，曾未窮本末。諸君競相先，出口論莫奪。復云天地間，此能有幾達。我聞顔汗下，恐後謗難遏。其間常有言，但未見疵齾。終當輕有若，悔目已屢䀣。信哉羣玉林，豈得依朽枿。吾心爲之然，收舌如斷割。寄音謝豪俊，茲藴只圭撮。,唐,词
无题,李之仪,腊穷天际傍危栏。密雪舞初残。表里江山如画，分明不似人间。功名何在，文章漫与，空叹流年。独恨归来已晚，半生孤负渔竿。,宋,词
无题,无名氏,海棠花谢清明后。,宋,词
无题,葛长庚,晓雾须收霁。牡丹花、如人半醉，抬头不起。雪炼作冰冰作水。十朵未开三四。又加以、风禁雨制。□是东吴春色盛，尽移根、换叶分黄紫。所贵者，称姚魏。其间一种尤姝丽。似佳人、素罗裙在，碧罗衫底。中有一花边两蕊。恰似妆成小字。看不足、如何可比。白玉杯将青玉绿，据晴香、暖艳还如此。微笑道，有些是。,宋,词
无题,刘云甫,一点郎星光彻晓。许大乾坤，难著经纶手。拂袖归来应自笑。山翁偏爱林泉好。庭下儿孙歌寿酒。不献蟠桃，不数安期枣。且喜今朝云出岫。定知霖雨苍生早。,宋,词
剪綵,沈佺期,宮女憐芳樹，裁花競早榮。寒依刀尺盡，春向綺羅生。弱蔕盤絲發，香蕤結素成。纖枝幸不棄，長就玉階傾。,唐,律诗
无题,赵善括,鹊桥巧雾随风远。蟾宫皓影凝空满。一点寿星明。祥光彻太清。周公天子传。礼乐新封鲁。功业焕旗常。钧天侍玉皇。,宋,词
雲邊遣興,劉宰,穴處堪忘世，松餐足永年。有時雲雨止，獨立看青天。,唐,绝句
无题,李曾伯,江头雨过黄花，片帆催向春闱去。两年共我，风舟问峡，霜砧闻楚。定远从军，兹恩策第，岂堪同语。谩咨嗟人事，分明天意，广寒阙、待平步。健笔凌云如许。看新年、榜登龙虎。转头却笑，弓刀塞上，粗官何取。海阔鹏搏，途穷马老，不胜离绪。过旧游、人问征夫，烦为说、戌边苦。,宋,词
无题,仇远,一声啼鴂无芳草。南浦晴波云渺渺。蠹尘珠网满香车，三十六桥春悄悄。垂杨柳舞吹笙道。红粉台空灰蝶小。惜花心性不禁愁，莫放堕香随去鸟。,宋,词
无题,史浩,珠露漙漙清玉宇。霞标绰约消烦暑。时驭清风之帝所。寻旧侣。三千仙仗临烟渚。舴艋飘摇来复去。渔翁问我居何处。笑把红蕖呼鹤驭。回头语。壶中自有朝天路。,宋,词
无题,张鎡,烟淡波平。蓬松岸蓼，红浅红深。满院西风，连宵良月，几处清砧。区区宦海浮沈。幸隐去、将愁素心。两鬓吴霜，一屏秦梦，谁是知音。,宋,词
早發靈芝望九華寄杜員外使君,曹汾,戴月早辭三秀館，遲明初識久華峰。嵯嵯玉劒寒鋩利，褭褭青蓮翠葉重。奇狀却疑人畫出，嵐光如爲客添濃。行春若到五溪上，此處褰帷正面逢。,唐,律诗
无题,赵长卿,牡丹已过酴醿谢，飞尽繁花。浓翠啼鸦。绿水桥边卖酒家。年时携手寻春去，满引流霞。往事堪嚓。犹喜潘郎鬓未华。,宋,词
无题,李吕,家在宋墙东畔住，流莺时送芳音。窃香解佩两沈沈。都缘些子事，过却许多春。日上花梢初睡起，绣衣闲纵金针。错将黄晕压檀心。见人羞不语，偷把泪珠匀。,宋,词
无题,晁补之,雨过园亭绿暗时。樱桃红颗压枝低。绿兼红好眼中迷。荔子天教生处远，风流一种阿谁知。最红深处有黄鹂。,宋,词
无题,卢炳,庭院欲昏黄，秋思恼人情乱。宝瑟试弹新曲，更与谁同伴。阳台魂梦杳无踪，奴住巫山畔。不似楚襄云雨，俏输他一半。,宋,词
壽櫟堂前小山峰凌霄花盛開葱蒨如畫因名之曰凌霄峰  其二,范成大,山容花意各翔空，題作凌霄第一峰。門外輪蹄塵撲地，呼來借與一枝筇。,唐,绝句
无题,王沂孙,日衔山，山带雪。笛弄晚风残月。湘梦断，楚魂迷。金河秋雁飞。别离心，思忆泪。锦带已伤憔悴。蛩韵急，杵声寒。征衣不用宽。,宋,词
送杜子卿歸西淮,黄庭堅,雪意涔涔滿面風，杜郎馬上若征鴻。樽前談笑我方惜，天外淮山誰與同。行望酒帘沽白蟻，醉吟詩句入丹楓。一時真賞無人共，尚憶江南把釣翁。,唐,律诗
搖柳,孟郊,弱弱本易驚，看看勢難定。因風似醉舞，盡日不能正。時邀詠花女，笑輟春妝鏡。,唐,诗
過安仁市得風挂帆二首  其一,楊萬里,明發山溪一雨餘，昨來暑氣半分無。何人道是三衢遠，挂起東風十幅蒲。,唐,绝句
无题,周紫芝,香满箱奁，看沈犀弄水，浓麝含薰。荀郎一时旧事，尽属王孙。残膏剩馥，须倾囊、乞与兰荪。金兽暖，云窗雾阁，为人洗尽馀醺。依稀雪梅风味，似孤山尽处，马上烟村。从来甲煎浅俗，那忍重闻。苏台燕寝，下重帏、深闭孤云。都占得，横斜乱影，伴他月下黄昏。,宋,词
无题,王千秋,云破碧。作霜天气西风急。西风急。一行征雁，数声横笛。挑灯试问今何夕。柔肠底事愁如织。愁如织。紫苔庭院，悄无人迹。,宋,词
无题,周密,草梦初回，柳眠未起，新阴才试花讯。雏鸳迎晓偎香，小蝶舞晴弄影。飞梭庭院，早已觉、日迟人静。画帘轻、不隔春寒，旋减酒红香晕。吟欲就、远烟催暝。人欲醉、晚风吹醒。瘦肌羞怯金宽，笑靥暖融粉沁。珠歌缓引。更巧试、杏妆梅鬓。怕等闲、虚度芳期，老却翠娇红嫩。,宋,词
撥櫂歌 十二,德誠,靜在須禪動即禪，斷雲孤鶴兩蕭然。煙浦畔，月川前，槁木形骸在一船。,唐,词
故樞密簽書贈正議大夫王彥霖挽詞二首  其一,蘇轍,試吏有能名，升臺擅直聲。雄飛極九載，修路止三城。壯志方凌厲，遺書忽嘆驚。老人殊可念，白首泣新塋。,唐,律诗
无题,欧阳修,燕鸿过后春归去。细算浮生千万绪。来如春梦几多时，去似朝云无觅处。闻琴解珮神仙侣。挽断罗衣留不住。劝君莫作独醒人，烂醉花间应有数。,宋,词
无题,石孝友,芙蓉院宇，露下秋容瘦。龟鹤仙人献长寿。问蓬山别后，几度春归，归去晚，开得蟠桃厮勾。人间游戏好，鲸背风高，那更相将凤雏九。事苹蘩，工翰墨，才德兼全，人总道、古今稀有。尽从他、乌兔促年华，看绿鬓朱颜，镇长依旧。,宋,词
无题,李曾伯,春且驻。休惜残红无主。柳色青青还未絮。牡丹犹待雨。金鸭沈烟一缕。人在纱窗觅句。仿佛家山三月暮。隔帘闻燕语。,宋,词
无题,胡于,阿母蟠桃下记春。长沙星里寿星明。金花罗纸新裁诏，具叶傍行别绶经。同龙子，祝龟龄。天教二老鬓长青。明年今日称觞处，更有孙枝满谢庭。,宋,词
長田舖二首  其一,趙蕃,野驛人稀到，空庭草自生。霜清殊未覺，雨細更含晴。,唐,绝句
復賦河冰四絕  其四,蘇轍,輕紈破碎珮環流，顛倒鏘鳴亂觸舟。解紼投篙曾不顧，不知何處擁汀洲。,唐,绝句
夜坐瓶忽成韻作詩記之,李若水,虛堂夜坐燈微明，家無婢子誰學笙。徐而得之笑絕倒，數杴爐火圍短罌。君勢炎炎方得計，緣底不平爲此鳴。詩人耳冷教坊樂，蟲歌蛙吹聊娛情。天公有意慰酸冷，勺水便成鸞鳳聲。抽牽狂緒挽不斷，呼兒漉酒飛銀觥。須臾火盡竟何有，枕書酣卧衰顔頳。尚疑魂夢带餘想，齁齁鼻息旁人驚。,唐,诗
无题,张继先,草草开尊资一笑。微生病苦随缘了。友义交情如地厚。心相照。今人莫遣前人诮。灯火荧荧山悄悄。芝兰佳气松筠茂。得便盘桓尘世表。香初透。邻鸡且莫催清晓。,宋,词
无题,李之仪,堤长春晚。冉冉浑如云外见。欲语无门。略许莺声隔岸闻。锦屏绣幌。犹待归来留一饷。何事迟迟。直恐游丝惹住伊。,宋,词
无题,张孝祥,已是人间不系舟。此心元自不惊鸥。卧看骇浪与天浮。对月只应频举酒，临风何必更搔头。暝烟多处是神州。,宋,词
婕妤春怨,皇甫冉,花枝出建章，鳳管發昭陽。借問承恩者，雙蛾幾許長。,唐,绝句
續夢,仇遠,一夢續一夢，夢短寒夜長。顛倒無首尾，哀樂迷存亡。枕上忽自笑，歷歷見未嘗。至人本無夢，有夢其何傷。魚旐農夫喜，熊羆男子祥。吾年過不惑，夢覺久已忘。未來尚曖昧，既往恐思量。不知邯鄲道，幾番熟黄粱。,唐,诗
无题,柳富,人间最苦，最苦是分离。伊爱我，我怜伊。青草岸头人独立，画船东去橹声迟。楚天低，回望处，两依依。后会也知俱有愿，未知何日是佳期。心下事、乱如丝。好天良夜还虚过，辜负我、两心知。愿伊家，衷肠在，一双飞。,宋,词
題光福上方塔,顧在鎔,蒼島孤生白浪中，倚天高塔勢翻空。煙凝遠岫列寒翠，霜染疎林墮碎紅。汀沼或栖彭澤雁，樓臺深貯洞庭風。六時金磬落何處，偏傍蘆葦驚釣翁。,唐,律诗
聽蛙方君作八老詩效顰各賦一首內三題余四十年前已作遂不重說倡言別賦二題足成十老 老儒,劉克莊,向來歲月雪螢邊，老去生涯井臼前。舉孝廉科非復古，給靈壽杖定何年。空蟠萬卷終無用，專巧三場恐未然。猶記兒時聞緒論，白頭不敢負師傳。,唐,律诗
除夜張功父惠詩索荆溪集次韻送往,楊萬里,早往荆溪集，應無桂隠詩。梅邊五字律，管底一斑窺。新歲來朝是，流年去浪移。誰能守除夕，妨我夢歸時。,唐,律诗
鑑堂把酒,鄧深,池館媚春華，凭欄午更嘉。日光凝水面，波影炫簷牙。魚出衝浮梗，萍交載落花。半酣拏小艇，落調唱漁家。,唐,律诗
北堂,蘇轍,吾廬雖不華，粗有南北堂。通廊開十窗，爽氣來四方。風長日氣遠，六月有餘凉。兒女避不居，留此奉爺娘。爺娘髮如絲，不耐寒暑傷。單衣蕉葛輕，軟飯菘芥香。無客恣卧起，有客羅壺觴。今年得風痹，摩膏沃椒湯。念終捨此去，故山松柏蒼。此地亦何爲，歲時但烝嘗。,唐,诗
无题,魏了翁,骊驹未撤客乘鞍。征鞭摇晚寒。雁边酲梦角惊残。关山斜日边。求道地，托恩天。人情久亦安。转移都在笑颦间。鄙夫应也宽。,宋,词
復次韻四首  其一,袁說友,諸李辭章推李白，向來蜀道賦噫吁。房陵山險猶如許，石穴巴邛定不誣。,唐,绝句
甲寅西歸江行春懷十首  其一,汪莘,江行二月正清新，無主桃花不戀春。老去情懷甚年少，少年未解惜芳晨。,唐,绝句
朝賀,江萬里,四海衣冠拜九重，聖君在位像飛龍。遥瞻雉扇雙開處，萬歲齊呼瑞氣濃。,唐,绝句
无题,张抡,弱水茫茫三万里。遥望蓬莱，浮动烟霄外。若问蓬莱何处是。珠楼玉殿金鳌背。惟是飞仙能驭气。霞袖飘摇，来往如平地。除□飞仙谁得至。只缘山在波涛底。,宋,词
无题,陆游,锦里繁华。环宫故邸，叠萼奇花。俊客妖姬，争飞金勒，齐驻香车。何须幕障帏遮。宝杯浸、红云瑞霞。银烛光中，清歌声里，休恨天涯。,宋,词
无题,曾觌,摇扬杏花风，迟日淡阴双阙。丝管缓随檀板，看舞腰回雪。龙舟闲舣画桥边，须趁好花折。频劝御杯宜满，正清歌初阕。,宋,词
无题,王琪,江南燕，轻扬绣帘风。二月池塘新社过，六朝宫殿旧巢空。颉颃恣西东。王谢宅，曾入绮堂中。烟径掠花飞远远，晓窗惊梦语匆匆。偏占杏园红。,宋,词
无题,欧阳修,十一月新阳排寿宴。黄锺应管添宫线。猎猎寒威云不卷。风头转。时看雪霰吹人面。南至迎长知漏箭。书云纪候冰生妍。腊近探春春尚远。闲庭院。梅花落尽千千片。,宋,词
修身訣,呂巖,人命急如線，上下來往速如箭。認得是元神，子後午前須至煉。隨意出，隨意入，天地三才人得一。既得一，勿遺失，失了永求無一物。堪歎荒郊塚墓中，自古滅亡不知屈。,唐,词
白龍窟汎舟寄天台學道者,常建,夕映翠山深，餘暉在龍窟。扁舟滄浪意，澹澹花影沒。西浮入天色，南望對雲闕。因憶莓苔峰，初陽濯玄髮。泉蘿兩幽映，松鶴間清越。碧海瑩子神，玉膏澤人骨。忽然爲枯木，微興遂如兀。應寂中有天，明心外無物。環迴從所汎，夜靜猶不歇。澹然意無限，身與波上月。,唐,诗
秋景 把釣待秋風,劉辰翁,長夏如年日，蕭然把釣終。欲知臨水意，政自待秋風。豈是羊裘者，相從漁社中。何心思覓鱠，極目望來鴻。天下無知己，溪邊自老翁。六鰲閑入手，不是學任公。,唐,诗
无题,王质,白璧黄金爵上卿。紫宸殿下拜丝纶。才出龙门开虎帐，但看，甲光如水夜如尘。古古今今男子事，摇动，芙蓉旗影入金尊。到得关河公事了，早去，白云堆里养精神。,宋,词
无题,周邦彦,素肌应怯馀寒，艳阳占立青芜地。樊川照日，灵关遮路，残红敛避。传火楼台，妒花风雨，长门深闭。亚帘栊半湿，一枝在手，偏勾引、黄昏泪。别有风前月底。布繁英、满圆歌吹。朱铅退尽，潘妃却酒，昭君乍起。雪浪翻空，粉裳缟夜，不成春意。恨玉容不见，琼英谩好，与何人比。,宋,词
聽羅道士琴  其二,文天祥,吾聞泗濱磬，暗含角與徵。又聞天樂泉，凈洗箏笛耳。如何碧一泓，乃此并二美。藍田滄海意，請問玉溪子。,唐,律诗
无题,无名氏,春早皇都冰泮。宫沼东风布轻暖。梅粉飘香，柳带弄色，瑞霭祥烟凝浅。正值元宵，行乐同民总无闲。肆情怀，何惜相邀，是处里容款。,宋,词
无题,史达祖,暮草堆青云浸浦。记匆匆、倦篙曾驻。渔榔四起，沙鸥未落，怕愁沾诗句。碧袖一声歌，石城怨、西风随去。沧波荡晚，菰蒲弄秋，还重到、断魂处。酒易醒，思正苦。想空山、桂香悬树。三年梦冷，孤吟意短，屡烟钟津鼓。屐齿厌登临，移橙后、几番凉雨。潘郎渐老，风流顿减，闲居未赋。,宋,词
次韵張進彦見寄二首  其一,王之道,坐想雲烟走筆端，夜哦佳製老忘寒。一時思致追長慶，千載風流識建安。接武尚稽班玉筍，昂霄終合待金鑾。自憐衰退無新語，捧腹還君醉眼看。,唐,律诗
王興周以蘇養直詩見借今日偶携至直舍且誦且已自喜亦自笑也爲題三詩因效其體  其三,周紫芝,有樹移雲盡欲平，牙籖卷盡俗塵清。誰知吏案文書裏，時有滄江風雨聲。,唐,绝句
无题,蔡伸,水满青钱，烟滋翠葆。残英满地无人扫。先来羁思乱如云，无端更被春酲恼。叠叠遥山，绵绵远道。凭阑满目唯芳草。莫惊青鬓点秋霜，卢郎已分愁中老。,宋,词
无题,京镗,才近重阳，喜风露、酝成爽气。应料有、悲秋情绪，澹妆慵试。黄菊篱边开遍否，紫鸿塞外归来未。但倚阑、高处望长空，无穷意。名利鼎，从渠沸。穷达路，非人致。又何须咄咄，向空书字。西风正好狂吹帽，庾尘那解关吾事。纵嬉游、也不学山翁，如泥醉。,宋,词
奉和聖製夏日遊石淙山,楊敬述,山中別有神仙地，屈曲幽深碧澗垂。巖前暫駐黃金輦，席上還飛白玉巵。遠近風泉俱合雜，高低雲石共參差。林壑偏能留睿賞，長天莫遽下丹曦。,唐,律诗
送劉萱之道州謁崔大夫,劉長卿,沅水悠悠湘水春，臨岐南望一沾巾。信陵門下三千客，君到長沙見幾人。,唐,绝句
无题,宋祁,雨过蒲萄新涨绿。苍玉盘倾，堕碎珠千斛。姬监拥前红簇簇。温泉初试真妃浴。驿使南来丹荔熟。故翦轻绡，一色颁时服。娇汗易晞凝醉玉。青凉不用香绵扑。,宋,词
无题,洪皓,臂上萸囊悬已满。杯中菊蕊浮无限。纵使登高宁忍看。昏复旦。心肠似铁还须断。岁月川流难把玩。平生万事思量遍。但对割愁山似剑。聊自劝。东坡海岛犹三见。,宋,词
无题,罗椿,郎星锦帐，忽翩然归访，南溪孤鹜。前日登高谁信道，寿酒重浮茱萸。风露杯寒，芙蓉帐冷，笑受长生箓。广寒宫殿，桂华应已新续。不用翠倚红围，舞裙歌袖，共理称觞曲。只把文章千古事，留伴平生幽独。但使明年，鬓青长在，萱草春风绿。诸郎如许，转头百事都足。,宋,词
无题,史浩,一握钩儿能几何。弓弓珠蹙杏红罗。即时分惠谢奴哥。香压幽兰兰尚浅，样窥初月月仍多。只堪掌上恹琼波。,宋,词
寄題浮梁縣豐樂亭,金君卿,百流南瀉昌江潯，涵光吐潤生良金。從前良令固無幾，矧復惠政留于今。四十年來耆舊語，李謝劉楊遺愛深。高君氣象又宏遠，能以和易調羣心。政平訟簡日多暇，遠囂淩俗開胸襟。旋治東園敞軒闥，四睇環聳千高岑。已占溪山足清思，更添桃李成濃陰。斯亭不獨與民樂，樂得賢者同登臨。嗟予萬思走燕趙，弱羽歸飛思故林。空吟絕致未能往，徙倚南風聊寄音。,唐,诗
悼趙紫芝,釋居簡,不解俯華簪，峩峩獨苦心。反騷嫌少作，番襪動新吟。折玉蘭風急，摧金菊雨霪。中年兒女泪，消得幾沾衿。,唐,律诗
小桃源,無名氏,綽約去朝真，仙源萬木春。要知竊桃客，定是會稽人。,唐,绝句
秀實惠簡問閑居消息有滴水滴凍之語以詩報之  其一,王洋,氣血扶輿夢幻身，用多補少不調匀。如今滴水滴凍客，便是貪花貪酒人。髪白容衰爭早晚，官榮家富費精神。空花若解揩摩盡，方識人間一笑春。,唐,律诗
无题,姜夔,柏绿椒红事事新。隔篱灯影贺年人。三茅钟动西窗晓，诗鬓无端又一春。慵对客，缓开门。梅花闲伴老来身。娇儿学作人间字，郁垒神荼写未真。,宋,词
恭和御制己亥十一月十三日南郊祭天齋宮即事賜詩  其二,蔡京,展采齊明拱面南，濃雲深入夜更嚴。風和不放瓊英落，日暖高隨玉漏暹。照地神光臨午陛，鳴皋仙羽下重簷。五門回仗如天上，看舉雞竿雨露霑。,唐,律诗
无题,张炎,舣孤篷。正丛篁护碧，流水曲池通。伛偻穿岩，纡盘寻径，忽见倒影凌空。拥一片、花阴无地，细看来、犹带古春风。胜事园林，旧家陶谢，诗酒相逢。眼底烟霞无数，料神仙即我，何处崆峒。清气分来，生香不断，洞户自有云封。认奇字、摩挲峭石，聚万景、只在此山中。人倚虚阑唤鹤，月白千峰。,宋,词
无题,陈三聘,光风薄。杨花欲谢春应觉。春应觉。一庭红叶，粉花吹落。冶游无复飞红索。凭高独上湖边阁。湖边阁。黄昏独倚，画阑西角。,宋,词
无题,陆叡,满清平世界庆秋成，看看斗三钱。论从来活国，论功第一，无过丰年。办得闲民一饱，馀事笑谈间。若问平戎策，微妙难传。玉帝要留公住，把西湖一曲，分入林园。有茶炉丹灶，更有钓鱼船。觉秋风、未曾吹著，但砌兰、长倚北堂萱。千千岁，上天将相，平地神仙。,宋,词
送鄭無欲改官知合江縣二首  其一,孔武仲,曉闢未央宫，千袍擁赭紅。分班百寮底，得邑萬山中。麗筆元摛錦，新章更綰銅。定應隨驛召，不久滯巴東。,唐,律诗
秋興三首  其二,蘇軾,故里依然一夢前，相携重上釣魚船。嘗陪大幕全陳迹，謬忝承明愧昔年。報國無成空白首，退耕何處有名田。黄雞白酒雲山約，此計當時已浩然。,唐,律诗
哭呂倅,劉子翬,瞑目荒山裏，携家萬里來。旅塋猶借地，兒哭不勝哀。裂甑妖難測，藏舟事可猜。大賢應有後，天道信悠哉。,唐,律诗
贈別表兄韋卿,權德輿,新讀兵書事護羌，腰間寶劒映金章。少年百戰應輕別，莫笑儒生淚數行。,唐,绝句
送襄邑知縣杜君懿太博,梅堯臣,霜落水未落，令君將度河。農耕休叱耒，女織罷鳴梭。赤幘驅亭長，丹砂挈印窠。無慙浚儀政，才比陸雲多。,唐,律诗
无题,曾觌,溪山多胜事，诗酒辨清游。主人为我，增茸台榭足凝眸。仿佛玉壶天地，隐见瀛洲风月，千首傲王侯。谁与共登眺，公子气横秋。记当年，曾共醉，庾公楼。一杯此际，重话前事逐东流。多谢兼金清唱，更拟重阳佳节，挼菊任扶头。但愿身长健，浮世拚悠悠。,宋,词
黄鶴樓,羅與之,翬飛棟宇據城端，車馬塵中得異觀。雙眼莫供淮地闊，一江不盡蜀波寒。老仙橫笛月亭午，騷客懷鄉日欲殘。獨撫遺蹤增慨慕，徘徊不忍下層欄。,唐,律诗
无题,戴复古,三日春光，群贤胜践，山阴何似山阳。鹅池墨妙，曲水记流觞。自许风流丘壑，何人共、击楫长江。新亭上，山河有异，举目恨堂堂。使君，经世志，十年边上，两鬓风霜。问池边杨柳，因甚凄凉。万树重新种了，株株在、桃李花傍。仍须待，剩栽兰芷，为国洗河湟。,宋,词
禪人寫真求贊  其五六,釋正覺,氣韻能清，眉目似笑。深深入大道之環，默默守羣機之要。鬧裏隨緣，虛中分照。用作家之鉗鎚，與本分之草料。千毳相從兮，俱求參飽。,唐,词
无题,彭子翔,仙家春不老，谁说到、牡丹休。算蛮柳樊樱，怎生了得，白傅风流。枝头。摽梅实好，奈绿阴、庭户不禁愁。幸有琴中凤语，能通镜里鸾求。锵璆。杂佩下瀛洲。宝箑紫烟浮。望兰情红盼，三生曾识，一见如羞。绸缪。从今偕老，似柳郎、无负碧云秋。莫倚回文妙手，放教远觅封候。,宋,词
无题,杨无咎,月堕霜飞。隔窗疏瘦，微见横枝。不道寒香，解随羌管，吹到屏帷。个中风味谁知。睡乍起、乌云任敧。嚼蕊挼英，浅颦轻笑，酒半醒时。,宋,词
无题,辛弃疾,有酒忘杯，有笔忘诗，弄溪奈何。看纵横斗转，龙蛇起陆，崩腾决去，雪练倾河。袅袅东风，悠悠倒景，摇动云山水又波。还知否，欠菖蒲攒港，绿竹缘坡。长松谁剪嵯峨。笑野老来耘山上禾。算只因鱼鸟，天然自乐，非关风月，闲处偏多。芳草春深，佳人日暮，濯发沧浪独浩歌。徘徊久，问人间谁似，老子婆娑。,宋,词
明妃曲四首 一,儲光羲,西行隴上泣胡天，南向雲中指渭川。毳幕夜來時宛轉，何由得似漢王邊。,唐,绝句
无题,史浩,夕阳影里东风软，骄马趁香车。看花妆镜，藏春绣幕，百万人家。夜阑归去，星繁绛蜡，珠翠鲜华。笙歌不散，疏锺隐隐，月在梅丫。,宋,词
无题,方千里,锦城春色移根，丽姿迥压江南地。琼酥拂脸，彩云满袖，群芳羞避。双燕来时，暮寒庭院，雨藏烟闭。正□□未足，宫妆尚怯，还轻洒胭脂泪。长是欢游花底。怕东风、陡成怨吹。高烧银烛，梁州催按，歌声渐起。绿态多慵，红情不语，动摇人意。算吴宫独步，昭阳第一，可依稀比。,宋,词
无题,林式之,桐皋东去，又依然、烟际云边柔橹。赖有双台知己耳，牢落孤怀欲吐。小倚云根，细商心事，提起千年语。九天飞梦，别来长记幽渚。试说北海归文，西山何事，犹不甘臣武。广大尧天箕颍小，绵上可能如许。举世真痴，先生长啸，尘海谁堪与。啸声吹送，刺天鸾鹤冲举。,宋,词
戲詠零陵李宗古居士家馴鷓鴣二首  其一,黄庭堅,山雌之弟竹雞兄，乍入雕籠便不驚。此鳥爲公行不得，報晴報雨總同聲。,唐,绝句
丹井懷叔達,陳藻,喜稱吾子賦，羞道少年時。別去休論易，愁來欲寄詩。夕陽書不到，殘月夢相隨。晚歲傷心事，松峬獨語誰。,唐,律诗
无题,黄庭坚,百丈峰头开古镜。马驹踏杀重苏醒。接得古灵心眼净。光炯炯。归来藏在袈裟影。好个佛堂佛不圣。祖师沈醉犹看镜。却与斩新提祖令。方猛省。无声三昧天皇饼。,宋,词
无题,无名氏,标格清高，性姿雅淡，群芳独步惟梅。当年秀气，付作此奇材。不逐东风桃李俗，冰霜里、弹压春回。还应是，崧神降瑞，屈指一阳来。文章，推大手，关征小试，暂费筹财。我殷勤为寿，起舞持杯。鹏翮抟风再整，南枝报、管占新魁。从今看，和羹大用，指日主三台。,宋,词
次韻送郝同知還閩二首  其二,方回,字畫多年逼獻之，高材天賦豈人爲。一枝禿筆無能敵，百尺名樓有所思。磧馬塞鴻忘舊夢，建茶閩荔富新詩。皇天具眼終徼福，多病從來喜讓夷。,唐,律诗
趙左司挽詞  其三,樓鑰,許國終無撓，居家不願餘。深蒙明主眷，未覺故人疎。高論三千牘，陰功四一書。佳兒承積慶，端可大門閭。,唐,律诗
和呂叔恭題和州香林湯,王之道,新詩等絺繡，文采照座右。尤憐繼絕唱，峥嶸競高秀。詞源眉山長，句法杜陵舊。相從今老矣，豈獨歌邂逅。香林在何許，溢沸發巖竇。其流漸清温，脈助草木茂。歲旱添苗槁，一溉十倍收。追游記疇昔，我僕苦痛疚。别來隔兵火，荆榛挂猿狖。温温自然湯，蠲痾古非謬。我聞泉所發，江海遠相透。其温本硫黄，氣味自同臭。大哉無礙浴，天地不輕授。嚴霜與烈日，冬夏特異候。人生困凌薄，往往少中壽。飄飄澡雪力，狴犴忽蒙宥。春寒不喜出，塊坐撥殘槱。晦陰又連朔，夜雨屢通晝。誰能慰窮愁，邵州有賢守。開箧出大軸，令我和其後。此意重虚辱，勉彊忘固陋。呂侯卿相家，博學靡不究。會當似前人，嘉猷日告后。君看華清宮，誨淫似招寇。當年從千官，車馬所奔輳。漁陽一炬火，曾不半錢售。争如寄僧房，泠泠灔苔甃。常遂塵土濯，永免脂粉漱。,唐,诗
无题,李昴英,世羡官高大。又谁知、几多卿相，身荣名壤。我辈相逢无愧色，彼此苍颜健在。又荣易、分携越海。写出阳关离别恨，看一行、雁字斜飞界。天下宝，愿自爱。白衣苍狗须臾改。久冥心、鸡虫得失，鷃鹏迟快。君带貂蝉头上立，老我荷衣草带。肯此膝、向人雅拜。远饯元非趋炎者，二十年、相与形骸外。义金石，更坚耐。,宋,词
書懷,戴栩,隨牒滄海隅，兩見初月吐。緬懷故山友，飄散等風雨。低頭繙簿書，仄足隨步武。荒哉舊時學，千石壓一縷。涇渭誰濁清，荼薺互甘苦。癡兒了官事，朝飯或過午。聊爲五斗淹，未受三命俯。有得那免失，無闕孰爲補。門前流水車，六轡去如組。忽逢阮生途，微徑何由取。夸者類死權，所死固已粗。人生天地間，誰客復誰主。蛙鳴儻適意，賢於兩部鼓。蝸角起相攘，戰劇赤白羽。息機自搰搰，獨趣甘踽踽。喧寂不相謀，笑人從鄧禹。行藏正有時，倚樓追杜甫。固知抱書癖，未肯學錢虜。長纓覊單于，尺紙招贊普。古來磊落人，過眼蚊蚋聚。且復對青山，天外修眉嫵。悠然成獨酌，醉語免童羖。是時秋冬交，寒事欲墐戶。蛩螿夜唧唧，草木霜莽莽。新詩從何來，令我隘寰宇。颯然出世姿，一蛻塵與土。海風入書幃，吟和鷗鴉樐。夜光驚照室，恍若珠還浦。拂研染松煤，自汲寒井甒。惡語未用刪，意澹聲節古。起看參斗橫，的歷掛枌栩。,唐,诗
无题,无名氏,去年寻处曾持酒。还是向、南枝见后。宜霜宜雪精神，没些儿、风味减旧。先春似与群芳斗。暗度香、不待频嗅。有人笑折归来，玉纤长、尽露罗袖。,宋,词
无题,康与之,重阳日，四面雨垂垂。戏马台前泥拍肚，龙山路上水平脐。淹浸倒东篱。茱萸胖，黄菊湿齑齑。落帽孟嘉寻箬笠，漉巾陶令买蓑衣。都道不如归。,宋,词
无题,朱敦儒,红分翠别。宿酒半醒，征鞍将发。楼外残钟，帐前残烛，窗边残月。想伊绣枕无眠，记行客、如今去也。心下难拚，眼前难觅，口头难说。,宋,词
无题,辛弃疾,珠玉作泥沙，山谷量牛马。试上累累丘垅看，谁是强梁者。水浸浅深檐，山压高低瓦。山水朝来笑问人，翁早归来也。,宋,词
无题,王安中,笑时眼迷青意贴，行时鞋露绣旁相。,宋,词
君舉再飯五峰閣四望,曾丰,城中無隙地，閣上有餘天。白雪重湖浪，黄茅五嶺烟。高樓南蜃湧，大字北鴻連。總是詩之具，收歸作畫傳。,唐,律诗
无题,赵师侠,连朝雨骤驱春去，瓦注盆倾。不记初春。润柳催花忒有情。春光解有重来日，宁耐休争。待得秋深。听你无聊点滴声。,宋,词
无题,无名氏,九陌游人起暗尘。一天灯雾锁彤云。瑶台雪映无穷玉，阆苑花开不夜春。攒宝骑，簇雕轮。汉家宫阙五侯门。景阳钟动才归去，犹挂西窗望月痕。,宋,词
无题,柳永,雾敛澄江，烟消蓝光碧。彤霞衬遥天，掩映断续，半空残月。孤村望处人寂寞，闻钓叟、甚处一声羌笛。九疑山畔才雨过，斑竹作、血痕添色。感行客。翻思故国，恨因循阻隔。路久沈消息。正老松枯柏情如织。闻野猿啼，愁听得。见钓舟初出，芙蓉渡头，鸳鸯滩侧。干名利禄终无益。念岁岁间阻，迢迢紫陌。翠蛾娇艳，从别后经今，花开柳拆伤魂魄。利名牵役。又争忍、把光景抛掷。,宋,词
无题,陈著,袅入风腔，清含露脉，声在丝丝烟碧。破暑吹凉，天付弄娇双腋。似恋恋、舞翠纤腰，断还续、忍相离拆。最欢时、微雨初晴，夕阳犹湿淡云隔。新来多少怆感，心怕无情过马，攀条惊著。梦里妆台，休说听来曾昨。凝伫漫、番节笙音，暗自将、玉阑轻拍。问谁能、唤起陶潜，醉翁同赋却。,宋,词
无题,袁去华,飞燕双双掌上身。花光纷艳晚妆新。纤腰妙舞萦回雪，皓齿清歌遏住云。欢卜夜，座添春。近前生怕主人嗔。主人见惯浑闲事，恼杀醒狂一个人。,宋,词
无题,刘克庄,纤软小腰身，明秀天真面。淡画修眉小作春，中有相思怨。昔立向人羞，颜破因谁倩。不比阳台梦里逢，亲向尊前见。,宋,词
无题,晏几道,莫问逢春能几回。能歌能笑是多才。露花犹有好枝开。绿鬓旧人皆老大，红梁新燕又归来。尽须珍重掌中杯。,宋,词
賦百舌鳥,嚴郾,此禽輕巧少同倫，我聽長疑舌滿身。星未沒河先報曉，柳猶黏雪便迎春。頻嫌海燕巢難定，却訝林鶯語不真。莫倚春風便多事，玉樓還有晏眠人。,唐,律诗
无题,柳永,误入平康小巷，画檐深处，珠箔微褰。罗绮丛中，偶认旧识婵娟。翠眉开、娇横远岫，绿鬓亸、浓染春烟。忆情牵。粉墙曾恁，窥宋三年。迁延。珊瑚筵上，亲持犀管，旋叠香笺。要索新词，殢人含笑立尊前。按新声、珠喉渐稳，想旧意、波脸增妍。苦留连。凤衾鸳枕，忍负良天。,宋,词
无题,郭应祥,合浦名邦。风流太守，紫绶金章。暂驻旌麾，来临祖席，一片潇湘。且须缓举离觞。细看取、眉间点黄。未到还珠，已闻赐玺，归近清光。,宋,词
司馬溫公挽詩五首  其五,孔武仲,拙與世沈浮，登門二十秋。雲天曾送上，風壑此來遊。霄漢三台坐，江湖萬里舟。摳衣已不及，慘愴逝川流。,唐,律诗
无题,周密,绿绮紫丝步障，红鸾彩凤仙城。谁将三十六陂春。换得两堤秋锦。眼缬醉迷朱碧，笔花俊赏丹青。斜阳展尽赵昌屏。羞死舞鸾妆镜。,宋,词
局中晝睡,張耒,鳥啼花開千萬思，春色醉人成午睡。燒香掃地一室間，藜床布枕平生事。君知章華久寂寞，楚夢無人憚青兕。東風轉野作晴雷，蕩蹙山川作紅翠。白日下照七澤寬，孤城樓觀失餘寒。頗怪故山頻入夢，年來真厭楚人餐。,唐,诗
寧壽寺劭農登慈氏閣和李誠之柱間韻,李曾伯,持酒殷勤問爾農，憂時同此願年豐。倉箱欲致崇墉積，耒耜宜加曠土功。水北有田均夜雨，嶺南無地不春風。吾皇德化形扶杖，親見兒嬉七十翁。,唐,律诗
无题,朱敦儒,风流才子倾城色。红缨翠幰长安陌。夜饮小平康。暖生银字簧。持杯留上客。私语眉峰侧。半冷水沈香。罗帷宫漏长。,宋,词
无题,晁补之,君似苍崖千仞竹，一枝孤映蒿萧。箪瓢不减万锺豪。闲情搔短发，佳句咏纤腰。罢酒兰舟回楚柂，相思何处今宵。淮南幽桂水云饶。他年春草恨，应有小山招。,宋,词
无题,杜安世,嫩柳成阴，残花双舞。尘消院落新经雨。洞房深掩日长天，珠帘时有沈烟度。夜梦凄凉，晨妆薄注。香肌瘦尽宽金缕。到头终是恶因缘，当初只被多情误。,宋,词
次韵范淳甫送秦少章,蘇軾,宿緣在江海，世網如予何。西來庾公塵，已濯長淮波。十年淮海人，初見一麥禾。但欣爭訟少，未覺舟車多。秦郎忽過我，賦詩如卷阿。句法本黄子，二豪與揩磨。嗟我久離羣，逝將老西河。後生多名士，欲薦空悲歌。小范真可人，獨肯勤收羅。瘦馬識醁耳，枯桐得雲和。近聞館李生，病鶴借一柯。贈行苦說我，妙語慰蹉跎。西羌已解仇，烽火連朝那。坐籌付公等，吾將寄潛沱。,唐,诗
无题,辛弃疾,不肯过江东。玉帐匆匆。至今草木忆英雄。唱著虞兮当日曲，便舞春风。儿女此情同。往事朦胧。湘娥竹上泪痕浓。舜盖重瞳堪痛恨，羽又重瞳。,宋,词
金液還丹歌（題擬） 七,元陽子,丹砂其位元非赤，四季排來在南宅。流珠本性無定居，若識其原似秋石。。,唐,绝句
何家港捨舟步至新河口  其二,崔敦禮,郭公勾喚鰣浮水，閒客招要鷗上灘。岸斷溪橫人不到，樹頭依約見桅竿。,唐,绝句
无题,吕渭老,斜日封残雪。记别时、檀槽按舞，霓裳初彻。唱煞阳关留不住，桃花面皮似热。渐点点、珍珠承睫。门外潮平风席正，指佳期、共约花同折。情未忍，带双结。钗金未断肠先结。下扁舟、更有暮山千叠。别后武陵无好梦，春山子规更切。但孤坐、一帘明月。蚕共茧、花同蒂，甚人生要见，底多离别。谁念我，泪如血。,宋,词
錢塘買舟西歸,廖行之,疇昔春江上，詩成感舊遊。重來正炎日，還復理扁舟。興逐輕帆遠，愁隨急雨收。三年四來往，依舊水東流。,唐,律诗
送張仲實游姑蘇,連文鳳,君本吳下居，復作吳下游。愛此山水佳，役役不得休。卓哉太史公，涉獵縱冥搜。往躅誰能追，而有蘇子由。寥寥百載後，渺渺皆予愁。江南地益卑，士習日益媮。此行數百里，不過三兩州。歐韓不復作，去去將奚求。倘君有所得，歸以發我幽。,唐,诗
无题,辛弃疾,三三两两谁家女。听取鸣禽枝上语。提壶沽酒已多时，婆饼焦时须早去。醉中忘却来时路。借问行人家住处。只寻古庙那边行，更过溪南乌桕树。,宋,词
无题,杨无咎,桂花馥郁清无寐。觉身在、广寒宫里。忆吾家、妃子旧游，瑞龙脑、暗藏叶底。不堪午夜西风起。更飐飐、万丝斜坠。向晓来、却是给孤园，乍惊见、黄金布地。,宋,词
絕句二首  其二,李綱,邪氣豈能干正氣，妄心自不勝真心。治心養氣無多術，一點能銷瘴毒深。,唐,绝句
无题,可旻,人世罪冤知底数。前程不是无冥府。争似静焚香一炷。无行住。声声称念弥陀父。罪业尽消生有处。弥陀愿力堪凭据。十念一心存旦暮。西方路。功成足步红莲去。,宋,词
无题,陈允平,铅霜初褪凤葆。碧旆侵云窈。万绿伤春远，林幽乐、多禽鸟。斜阳堤畔草。游鱼闹。暗水流萍沼。翠钿小。凉亭醉倚，接罗巾、任敧倒。月明庭树，夜半鹊飞惊晓。隔岸苹乡梦渐到。吹觉。一襟风露尘表。,宋,词
无题,冯取洽,雪霁春已半，露重午方喧。一筇拄上高绝，便觉眼前宽。指点数家楼阁，检校一村花柳，绿水接青烟。峦岫竞围绕，风日更清妍。闹媒蜂，纷使蝶，菜花繁。少年正尔行乐，谁复顾华颠。自有此丘此坂，那得游人箫鼓，暖响出中天。归步不妨晚，恰则月初弦。,宋,词
次韵毛君山房即事十首  其九,蘇轍,庵中獨宿雨垂垂，永夜無人款竹扉。灰冷銅爐香欲滅，床頭一點葛燈微。,唐,绝句
偈頌一百零二首  其七,釋紹曇,松粉飄香，麥鬚弄黄。今朝春告別，無處覓行藏。燕子知不遷義，深談實相，對語雕梁。見汝諸人不會，啣泥營故壘，飛過莫家塘。,唐,词
无题,沈瀛,玉人来止。见说冰翁心甚喜。好个家风。举案齐眉胜敬通。华堂举酒。簇簇亲姻相祝寿。善颂言何。桂树鸾鸣子姓多。,宋,词
寒食內宴二首 二,張籍,城闕沈沈向曉寒，恩當令節賜餘歡。瑞煙深處開三殿，春雨微時引百官。寶樹樓前分繡幕，綵花廊下暎華欄。宮筵戲樂年年別，已得三廻對御看。,唐,律诗
感秋雜興十解  其七,周密,矮屋病秋暍，內熱燒中腸。濯濯雨露姿，心眼生奇凉。鄉來翕翕威，奄忽歸何方。天時且如此，人事安可常。,唐,律诗
无题,吴文英,径苔深，念断无故人，轻敲幽户。细草春回，目送流光一羽。重云冷，哀雁断，翠微空，愁蝶舞。荡鸣澌，游蓬小，梦枕残云惊寤。还识西湖醉路。向柳下并鞍，银袍吹絮。事影难追，那负灯床闻雨。冰溪凭谁照影，有明月、乘兴去。暗相思，梅孤瘦、共江亭暮。,宋,词
无题,汤恢,饧箫吹暖，蜡烛分烟，春思无限。风到楝花，二十四番吹遍。烟湿浓堆杨柳色，昼长闲坠梨花片。悄帘栊，听幽禽对语，分明如翦。记旧日、西湖行乐，载酒寻春，十里尘软。背后腰肢，彷佛画图曾见。宿粉残香随梦冷，落花流水和天远。但如今，病厌厌、海棠池馆。,宋,词
无题,曹冠,壬戍孟秋，苏子夜游，赤壁舟轻漾。观水光、弥渺接遥天，月出於东山之上。与客同，清欢扣舷歌咏，开怀饮酒情酣畅。如羽化登仙，乘风独立，飘然遗世高尚。客吹箫、音韵远悠扬。怨慕舞潜蛟、动凄凉。自古英雄，孟德周郎。旧踪可想。噫，水与月兮，逝者如斯曷尝往。变化如一瞬，盈虚兮、莫消长。自不变而观，物我无尽，何须感物兴悲怅。夫天地之间，物各有主，惟同风月清赏。念江山美景岂可量。吾与子、乐之兴徜徉。听江渚、樵歌渔唱。□侣鱼虾、友麋鹿，举匏尊相劝，人生堪笑，蜉蝣一梦，且纵扁舟放浪。戏将坡赋度新声，试写高怀，自娱闲旷。,宋,词
无题,韩元吉,泽国又秋晚，天际有飞鸿。中原何在，极目千里暮云重。今古长干桥下，遗恨都随流水，西去几时东。斜日动歌管，萸菊舞西风。江南岸，淮南渡，草连空。石城潮落，寂寞烟树锁离宫。且斗尊前酒美，莫问楼头佳丽，往事有无中。却笑东山老，拥鼻与谁同。,宋,词
无题,蔡伸,风雨送春归，寂寞花空委。枝上红稀地上多，万点随流水。翠黛敛春愁，照影临清泚。应念韶华惜蕣颜，洒遍胭脂泪。,宋,词
閑眠,白居易,暖牀斜臥日曛腰，一覺閑眠百病銷。盡日一餐茶兩碗，更無所要到明朝。,唐,绝句
題羔羊齋外木芙蓉,張鎡,慵粧酣酒夕陽濃，洗盡霜根看綺叢。綠地團花紅錦障，不知庭院有西風。,唐,绝句
无题,秦观,相慕。无双女。当日尚书先曾许。王郎明俊神仙侣。肠断别离情苦。数年睽恨今复遇。笑指襄江归去。,宋,词
懷顧子惇,鄭獬,託身事權門，譬如狎彫虎。餧之得其欲，弭首乃無怒。苟或咈其心，騰爪必傷汝。權門愛曲從，破殻出毛羽。一語不相酬，隨手覆塵土。禍福非不明，焦爛猶奔赴。聳動會稽山，山前有直路。鑄金不作鈎，斷木寧爲矩。終歲守衡茅，藜藿甘辛苦。,唐,诗
无题,张侃,佳处记曾游，十年重到。罨画湖山最春早。红梅几树，一夜东风开了。矮松修竹外、依然好。玉色醺酣，香团娇小。消得金尊共倾倒。满怀风味，前度何郎今老。徘徊疏影里、花应笑。,宋,词
劍池,初惟深,雲崖倚天開，蒼淵下澄澈。世傳靈劍飛，山石千丈裂。神蹤去不返，今作蛟龍穴。是非漭難誥，歲久多異說。惟當清夜來，靜賞潭上月。,唐,诗
以舊詩寄投謝昌國三首  其三,趙蕃,活法公家論，東萊盖有承。先生真伯仲，小子愧雲仍。昧昧鼠爲璞，紛紛蟲語冰。今朝方見佛，平日謾依僧。,唐,律诗
无题,无名氏,一点箕星，近天边，光彩辉耀南极。竹马儿童，尽道使君生日。元是凤池仙客。曾曳履、持荷簪笔。称觞处，晚节花香，月周犹待五夕。谁道久拘禁掖。任双旌五马，暂从游逸。九棘三槐，都是等闲亲植。见说玉皇侧席。但早晚、促归调燮。功成了，笑傲南山，寿如南山松柏。,宋,词
无题,石孝友,红依稀。绿依稀。寒勒花梢开较迟。蝶魂空自迷。怕人疑。使人疑。人道闲愁想未知。歌眉因甚低。,宋,词
无题,张抡,慕名人似蚁贪膻。扰扰几时闲。输我吴松江上，一帆点破晴烟。青莎卧月，红鳞荐酒，一醉陶然。此是人间蓬岛，更於何处求仙。,宋,词
同諸公謁啓母祠,崔曙,閟宮凌紫微，芳草閉閑扉。帝子復何在，王孫遊不歸。春風鳴玉珮，暮雨拂靈衣。豈但湘江口，能令懷二妃。,唐,律诗
无题,韩淲,便把山林寄此身。也须诗酒属吾人。仙家旧是金堂士，吏隐新收玉局名。惟自乐，不忧贫。渊明谈笑更清真。年年眉寿登高后，醉帽常留菊满簪。,宋,词
慶潯州廖太守四首  其一,許縣尉,昴宿儲精岳降神，天教抱送玉麒麟。海中仙草千年實，井底丹砂百歲春。曆運一同新甲子，日行再見舊壬辰。五雲多處三光見，南極星中是老人。,唐,律诗
落梅  其二,劉克莊,昨夜尖風幾陣寒，心知尤物久留難。枝疎似被金刀剪，片細疑經玉杵殘。痛叱山童持帚去，苛留野客坐苔看。月中徙倚憑空樹，也勝吳兒賞牡丹。,唐,律诗
无题,向子諲,吴头楚尾。踏破芒鞋底。万壑千岩秋色里。不耐恼人风味。而今我老芗林。世间百不关心。独喜爱香韩寿，能来同醉花阴。,宋,词
秋日登揚州西靈塔,李白,寶塔凌蒼蒼，登攀覽四荒。頂高元氣合，標出海雲長。萬象分空界，三天接畫梁。水搖金剎影，日動火珠光。鳥拂瓊簾度，霞連繡栱張。目隨征路斷，心逐去帆揚。露浴梧楸白，霜催橘柚黃。玉毫如可見，於此照迷方。,唐,诗
秀亭秋懷十五首  其一,方回,高臺何巍巍，遠眄千里道。長夏絕游朋，荒徑豐茂草。菑翳一以剪，秋意豁幽抱。能賦昔爲誰，今死骨已槁。魂兮果何之，言語空媚好。我欲有所酌，適值樽中燥。焉得瓢天漿，伊人共傾倒。,唐,诗
无题,赵彦端,嫩柳眉梢轻蹙。细草烟凝堪掬。争似小桃秾，酒入香肌红玉。清馥。清馥。不觉花阑漏促。,宋,词
憶北堂小梅,彭汝礪,梅與小桃相間栽，梅花應會鬭寒開。春風最愜慈親意，想得安輿暇日來。,唐,绝句
无题,赵以夫,满酌蓬莱酒。最苦是、中年作恶，送人时候。一夜朔风吹石裂，惊得梅花也瘦，更衣袂、严霜寒透。卷起潮头无丈尺，甚扁舟、拍上三江口。明月冷，载归否。分携欲折无垂柳。但层楼徙倚，两眉空皱。海阔天高无处问，万事不堪回首。况目断、孤鸿去后。玉样松鲈今正美，想子真、微笑还招手。且为我，饮三斗。,宋,词
再遊蔣山  其二,李流謙,六經豈解亡人國，萬卷平生最苦辛。只作卧龍嗟晚悟，當年人畏近前嗔。,唐,绝句
郊廟歌辭 享太廟樂章 大成舞,魏徵、褚亮,周稱王季，晉美帝文。明明盛德，穆穆齊芬。藏用四履，屈道三分。鏗鏘鍾石，載紀鴻勳。,唐,其他
凝雲榭晚興,文同,晚策倚危榭，群峰天際橫。雲陰下斜谷，雨勢落褒城。遠渡孤烟起，前村夕照明。遥懷寄新月，又見一棱生。,唐,律诗
五龍六首 奠幣用《文安》。,郊廟朝會歌辭,維靈德兮，變化不常。沛天澤兮，周流八荒。奠嘉幣兮，肅雍不忘。永佑民兮，錫以豐穰。,唐,其他
无题,柳永,坠髻慵梳，愁蛾懒画，心绪是事阑珊。觉新来憔悴，金缕衣宽。认得这疏狂意下，向人诮譬如闲。把芳容整顿，恁地轻孤，争忍心安。依前过了旧约，甚当初赚我，偷翦云鬟。几时得归来，香阁深关。待伊要、尤云殢雨，缠绣衾、不与同欢。尽更深、款款问伊，今后敢更无端。,宋,词
无题,戴复古,石屏老，家住海东云。本是寻常田舍子，如何呼唤作诗人。无益费精神。千首富，不救一生贫。贾岛形模元自瘦，杜陵言语不妨村。谁解学西崑。,宋,词
次韻强使君見寄,周紫芝,夢澤南州聽曉雞，老饕於此寄朱麾。春湖魚上先分玉，暗谷茶生看展旗。酒甲江西聊可醉，山横楚尾恨無詩。年豐訟少知何事，時有光陰到楚詞。,唐,律诗
无题,王之道,山前湖外。初日浮云退。荷气馥，槐阴碎。葵花红障锦，萱草青垂带。谁得似，黄鹂求友新成对。忆昔东门会。千古同侵盖。人已远，歌如在。银钩虽可漫，琬琰终难改。愁浩荡，临风令我思淮海。,宋,词
无题,欧阳修,红纱未晓黄鹂语。蕙炉销兰炷。锦屏罗幕护春寒，昨夜三更雨。绣帘闲倚吹轻絮。敛眉山无绪。看花拭泪向归鸿，问来处、逢郎否。,宋,词
和澗上丈人石淙作依元韻,晁說之,岷江將入海，金山中斥攫。近樵得鴈盪，平地風落落。獰兒一稱絕，如夔理舜樂。那知嵩石淙，視彼削則削。兩處各瑰俊，一旦得磅礴。水從嵩陰來，到此幾谿壑。勢盡劃縱横，天地自開鑿。腹背涵叢峰，星斗俱漠漠。波搖下嶔崯，雲度上岞崿。爲山無麓趾，突兀便可樂。北首揖三頂，鴈行共遼寞。睥睨萬培塿，飄然風中籜。莫言聚石耳，乍如五陰剥。試觀煙霞生，如蓮敷青雘。非山亦非石，水亦非激躍。癡龍有路寢，醉蜃不收閣。因得爲人戲，何處顔色怍。或疑上帝宮，盆山映叢薄。盲風吹下將，塵世暫斟酌。又疑涿野戰，行陣龍虎作。過怒禁不散，結此空黝噩。寧論八陣圖，水來俄而却。惜哉遊者稀，元老情不惡。,唐,诗
无题,李珏,枫叶浓於染。秋正老、江上征衫寒浅。又是秦鸿过，霁烟外，写出离愁几点。年来岁去，朝生暮落，人似吴潮展转。怕听阳关曲，奈短笛唤起，天涯情远。双屐行春，扁舟啸晚。忆昔鸥湖莺苑。鹤帐梅花屋，霜月后、记把山扉牢掩。惆怅明朝何处，故人相望，但碧云半敛。定苏堤、重来时候，芳草如翦。,宋,词
荆江漁父竹枝詞九首和夔帥□侍郎韵爲荆帥范侍郎壽  其五,項安世,五曲漁村壽樂多，隨大隨小聲和和。蜻蜓蛺蝶淺深舞，燕子鶑兒長短歌。,唐,绝句
无题,葛长庚,倚危亭。恨如芳草，萋萋划尽还生。念柳外青鸾去后，洞中白鹤归来，恍然暗惊。吾家渺在瑶京。夜月一帘花影，春风十里松鸣。奈昨梦、前尘渐随流水，凤箫歌杳，水长天远，那堪片片飞霞弄晚，丝丝细雨笼晴。正消凝。子规又啼数声。,宋,词
无题,京镗,雨洗新秋，遣凉意、驱除残暑。还又是、天孙河鼓，一番相遇。银汉桥成乌鹊喜，金奁丝巧蜘蛛吐。见几多、结彩拜楼前，穿针女。舟楫具，将归去。尊俎胜，休匆遽。被西川七夕，四回留住。此地关心能几辈，他年会面知何处。更倚阑、豪饮莫辞频，歌金缕。,宋,词
挽侍講先生王夫人詩二首  其二,陳舜俞,師牆童稚被陶鈞，穴鳳仍同桂籍春。豈獨慈良尊有道，就論恩分即吾親。生前未許升堂拜，原上空陪執紼人。一曲薤歌難寫恨，哀榮千古付蒼珉。,唐,律诗
次楊樂道韵六首 御溝,王安石,渺渺金河漲欲平，數支分綠報清明。常縈輦路漂花去，更引流杯送酒行。靜見金輿穿樹影，清含玉漏過牆聲。衰顔一照自多感，迴首江南春水生。,唐,律诗
水次髑髏,梅堯臣,不知誰氏子，枯首在沙洲。肉化烏鳶腹，肢殘波浪頭。曾聞南面樂，寧有九原愁。厚葬不爲貴，漢官其登丘。,唐,律诗
无题,张纲,重帘卷尽楼台日。华灯万点欢声入。老病莫凭阑。一城星斗寒。艳妆翻舞雪。目眩红生缬。不是故无情。羞君双鬓青。,宋,词
无题,晏殊,淡薄梳妆轻结束。天意与、脸红眉绿。断环书素传情久，许双飞同宿。一饷无端分比目。谁知道、风前月底，相看未足。此心终拟，觅鸾弦重续。,宋,词
无题,韩淲,幽意熟。吟啸春风自足。爽气初生晴未燠。相逢休问卜。画出高山盘谷。岩上飞云相逐。他日江东思渭北。断舷谁为续。,宋,词
兀坐,鄭清之,夜聽寒蛩曉聽蟬，梧桐疎雨晚秋天。空齋抱膝元無事，半是癡憨半是禪。,唐,绝句
次韻譚彦成學士早春  其五,李彌遜,風絮縈寒晝擁爐，枝頭猶得暗香餘。折來不擬供尊俎，靜對翛然一榻書。,唐,绝句
贈竹溪,許月卿,子厚有溪渾未竹，徽之有竹不能溪。試問竹溪何所似，風流六逸共標題。,唐,绝句
无题,刘克庄,不见仙湖能几日，尘沙变尽形容。夜来月冷露华浓。都忘茅屋下，但记画船中。两岸绿阴犹未合，更须补竹添松。最怜几树木芙蓉。手栽才数尺，别后为谁红。,宋,词
无题,晏几道,疏梅月下歌金缕。忆共文君语。更谁情浅似春风。一夜满枝新绿、替残红。苹香已有莲开信。两桨佳期近。采莲时节定来无。醉后满身花影、倩人扶。,宋,词
无题,何梦桂,春工未觉，何处琼英早。夜半翦银河，到人间、楼台初晓。霏霏脉脉，不是不多情，金帐暖，玉堂深，却怪音尘杳。天公谪下，暂落红尘道。颜色自还怜，怕轻狂、随风颠倒。冰心谁诉，但吹入梅花，明月地，白云阶，相照天寒好。,宋,词
无题,张炎,萧疏野柳嘶寒马，芦花深、还见游猎。山势北来，甚时曾到，醉魂飞越。酸风自咽。拥吟鼻、征衣暗裂。正凄迷，天涯羁旅，不似灞桥雪。谁念而今老，懒赋长杨，倦怀休说。空怜断梗梦依依，岁华轻别。待击歌壶，怕如意、和冰冻折。且行行，平沙万里尽是月。,宋,词
馮守生日  其一,趙蕃,西漢馮君裔，康時萬石家。治邊清鼓角，勸課足桑麻。誕日今年再，歡聲闔境譁。無言政長夏，亦可醉流霞。,唐,律诗
新開小軒晁子西有詩以韻答之二首  其二,郭印,我無先世英，敢望燕臺築。譬如坎井蛙，拘虛徒窘束。又如鷦鷯巢，所寄一枝足。名不聞公卿，迹非侣樵牧。眼花鬢毛霜，黽勉作侯服。吏才固不高，民事亦稍熟。每欲思寡過，豈敢求多福。群公遲風雲，行矣龍起陸。佳篇雜沓來，文繡被土木。坐令北窗下，不知有窮獨。相逢一笑粲，語妙席自促。憑誰覓仙方，造酒逡巡速。,唐,诗
无题,张炎,独殿春光，此花开后无花了。丹青人巧。不许芳心老。密影翻阶，曾为寻诗到。竹西好。采香歌杳。十里红楼小。,宋,词
无题,范成大,塘水碧。仍带麴尘颜色。泥泥縠纹无气力。东风如爱惜。恰似越来溪侧。也有一双鸂鶒。只欠柳丝千百尺。系船春弄笛。,宋,词
无题,葛长庚,绿暗红稀春已暮。燕子衔泥，飞入谁家去。柳絮欲停风不住。杜鹃声里山无数。白马青衫无定据。好底林泉，信脚随缘寓。拼却此生心已许。一川风月聊为主。,宋,词
答中上人卷,梅堯臣,吹笛皆學龍，吹笙皆學鳳。又於笙笛間，高下不相中。得其精者稀，得其麤者衆。況於真出音，千歲不復夢。爾爲學笙歟，頗已臻妙弄。,唐,诗
无题,韩,莫上玉楼看。花雨斑斑。四垂罗幕护朝寒。燕子不知人去也，飞认阑干。回首几关山。后会应难。相逢祗有梦魂间。可奈梦随春漏短，不到江南。,宋,词
贈山翁,方回,箐果崖芝日足餐，賣薪時亦下雲端。鄰家有酒常同醉，晚歲無衣不嘆寒。黑白石充棋子用，青黄樹當歷頭看。鬚眉不愧商山皓，可待爲人作羽翰。,唐,律诗
无题,张鎡,洒面松风凉似水。下看冰泉，喷薄溪桥底。叠叠层峰相对起。家居却在深山里。枝上凌霄红绕翠。飘下红英，翠影争摇曳。今夜岩扉休早闭。月明定有飞仙至。,宋,词
謝盤野黄文昌  其一,釋居簡,易入亞夫營，難收四海名。兩全無可媿，獨以退爲榮。蕭灑霜髯古，敷腴玉色明。神仙在平地，跬步到鈞衡。,唐,律诗
奉和御製平胡,韓休,南牧正紛紛，長河起塞氛。玉符徵選士，金鉞拜將軍。疊鼓搖邊吹，連旌暗朔雲。祅星乘夜落，害氣入朝分。始見幽烽警，俄看烈火焚。功成奏凱樂，戰罷策歸勳。盛德陳清廟，神謨屬大君。叨榮逢偃羽，率舞詠時文。,唐,诗
蔡州葉翰林寄示近詩次韻八首 浚治西池,程俱,世間潢潦生蝌斗，聞說西池歲時久。不應朝滿夕已除，秋至先衰等蒲柳。知公旁觀久技癢，聊試他年膏苗手。泥塗不忍海波臣，畚鍤故煩牛馬走。嘗聞汝水行地底，出沒川原無不有。濺濺忽作寫盤珠，盎盎俄承注牀酒。清涵荇藻更姿媚，明燭鬚眉見妍醜。巢蓮永無龜曳尾，雨花定有魚頒首。使君佳政盡如此，說尹遙知不容口。何由步屧逐春風，作社慇慇就田叟。,唐,诗
晝卧書懷,王十朋,書齋終日無人過，閉戶便便事高卧。炎蒸爍體汗流珠，蚊蚋費拍蠅勞驅。南窗清風可供客，一枕萬錢無計得。夢魂未到鄉無何，起來搔首空吟哦。,唐,律诗
題山庵,王洋,桃花櫻花紅雨零，桑錢榆錢草色青。昌條脈脈暖烟路，膏壤輝輝寒食汀。,唐,绝句
陞堂頌古五十二首  其七,釋懷深,纔見仲冬初，不覺又月半。光景急如梭，人情忙似鑽。白髮鬢邊添，朱顔暗裏換。名利競頭爭，好事無人看。臘月三十日，饒你是鐵漢。覺花有種無人種，心火無煙逐日燒。,唐,词
王寶學挽詞二首  其一,張嵲,德望三山重，勤勞一節忠。丹心明貫日，英氣浩如虹。趣召恩方急，跏趺事已空。功名重回首，寂寞淚東風。,唐,律诗
送周寺丞畋知洛南,司馬光,太華指商於，中間百里餘。稍行山驛遠，漸與世塵疏。楚塞參差接，秦民錯雜居。惜哉非綮肯，不足試投虚。,唐,律诗
无题,汪莘,龙山高会，忆当时宾主，风流云散。今日紫阳峰顶上，人望旌旗天半。万叠红蕖，千层黄菊，照耀成飞观。西风浩荡，碧天斜去双雁。遥想健笔淋漓，龙蛇落纸，妙句高张翰。笼日轻霞横数抹，绿水金波相间。目寄宣平，神追师道，归棹摇星汉。城中万户，烛光香雾交贯。,宋,词
送王居士遊越,皎然,野性配雲泉，詩情屬風景。愛作爛熳遊，閑尋東路永。何山最好望，須上蕭然嶺。,唐,诗
无题,陈人杰,谁使神州，百年陆沉，青毡未还。怅晨星残月，北州豪杰，西风斜日，东帝江山。刘表坐谈，深源轻进，机会失之弹指间。伤心事，是年年冰合，在在风寒。说和说战都难。算未必江沱堪宴安。叹封侯心在，鱣鲸失水，平戎策就，虎豹当关。渠自无谋，事犹可做，更剔残灯抽剑看。麒麟阁，岂中兴人物，不画儒冠。,宋,词
寄題俞伯南所居 野處,陳文蔚,巖築無外求，莘耕有餘樂。既爲堯舜民，自抱羲農朴。,唐,绝句
无题,危昂霄,晴云十丈跨杉溪。偏称夜凉时。我来正值，一滩月朗，万木霜飞。谪仙不住人间世，此恨有谁知。何人画我，倚阑得句，听水忘归。,宋,词
再用前韻三首  其二,陳棣,墮地何勞顧甑盆，事同電往不堪論。歸休我願白駒谷，登用君宜金馬門。氣習肯隨流俗變，笑談如見古人存。詞源清徹如甘井，愈汲方知愈不渾。,唐,律诗
鄱江樓晚望,洪咨夔,暮雨纔收未炙燈，蒼鷖掠破岸陰澄。須臾認得舡頭竹，始信漁人掛起罾。,唐,绝句
无题,周紫芝,雨馀庭院冷萧萧。帘幕度微飙。鸟语唤回残梦，春寒勒住花梢。无憀睡起，新愁黯黯，归路迢迢。又是夕阳时候，一炉沈水烟销。,宋,词
无题,张孝祥,浴殿西头白玉堂。湘江东畔碧玉幢。北辰躔次瞻星象，南国山川解印章。随步武，谢恩光。送公归趣舍人装。它年若肯传衣钵，今日应须传寿觞。,宋,词
无题,周晋,午梦初回，卷帘尽放春愁去。昼长无侣。自对黄鹂语。絮影苹香，春在无人处。移舟去。未成新句。一砚梨花雨。,宋,词
老蘇先生挽詞,王拱辰,氣得岷峨秀，才推買馬優。未承宣室間，空有茂陵求。玩易窮三聖，論書正九疇。欲知歆向學，二子繼弓裘。,唐,律诗
雲南曲,劉灣,百蠻亂南方，羣盜如蝟起。騷然疲中原，征戰從此始。白門太和城，來往一萬里。去者無全生，十人九人死。岱馬臥陽山，燕兵哭瀘水。妻行求死夫，父行求死子。蒼天滿愁雲，白骨積空壘。哀哀雲南行，十萬同已矣。,唐,诗
次余仲庸松風閣韻十九首  其四,裘萬頃,不見詩仙何遜來，春風幾度早梅開。竹籬茅舍自清絕，未用移根東閣栽。,唐,绝句
形鹽象虎,劉敞,備物崇賓饗，斯鹽肖虎形。熬波煩巧匠，象武示君靈。天產參多品，秋嚴聳外庭。炳文隨鏤刻，毅氣得儀型。服孟非同趣，昭文亦異經。碎身如見取，調鼎薦芳馨。,唐,诗
復偶見三絕 一,韓偓,霧爲襟袖玉爲冠，半似羞人半忍寒。別易會難長自歎，轉身應把淚珠彈。,唐,绝句
无题,辛弃疾,西湖万顷，楼观矗千门。春风路，红堆锦，翠连云。俯层轩。风月都无际，荡空蔼，开绝境，云梦泽，饶八九，不须吞。翡翠明珰，争上金堤去，勃窣媻姗。看贤王高会，飞盖入云烟。白鹭振振，鼓咽咽。记风流远，更休作，嬉游地，等闲看。君不见，韩献子，晋将军，赵孤存。千载传忠献，两定策，纪元勋。孙又子，方谈笑，整乾坤。直使长江如带，依前是、□赵须韩。伴皇家快乐，长在玉津边。只在南园。,宋,词
无题,王千秋,春漠漠。何处养花张幕。佩冷香残天一角。忍看罗袖薄。两两鸳鸯难学。六六锦鳞空托。趁有馀妍须细酌。东风情性恶。,宋,词
无题,熊禾,斗转旋霄，梧飘金井，洞天秋气方新。幔亭仙子，飞佩下瑶京。霞袂霓裳缥缈，冰肌莹、月作精神。云璈动，琼仙歌舞，共庆捧瑶觥。蟾宫，人未老，纵横礼乐，谈笑功句名。从今去，有多少、富贵光荣。且听宾云奏曲，千秋岁、更引清声。齐眉处，朱颜绿鬓，相与共长生。,宋,词
郊祀慶成,曾鞏,即祚謳歌後，欽柴禮數新。盛容超曠代，樂貢盡殊鄰。宿戒臨行殿，宵興絕衆臣。立須空便次，步進却柔裀。外物雖多品，天心在一純。高靈終享德，群望亦依仁。暗藹如無間，遲延若可親。欲知精意答，預睹太和臻。積曀沉遥甸，浮陽上綺闉。霱雲生斐亹，愛景駐逡巡。厚慶歸清廟，餘釐及兆人。還宮動前蹕，喜氣入韶鈞。,唐,诗
无题,晁端礼,嫩柳初摇翠。怪朝来早有，飞花零坠。洞门斜开，珠帘初卷，惊起谢娘吟缀。蕊珠宫殿晓，谁乱把、云英揉碎。气候晚，被寒风卷渡，龙沙千里。沈醉。深院里。粉面照人，疑是瑶池会。润拂炉烟，寒欺酒力，低压管弦声沸。艳阳过半也，应是好、郊原新霁。待更与上层楼，遍倚栏干十二。,宋,词
題張仲寅甘老堂,曾丰,功名鏡裏猶黑頭，誰子速之營菟裘。四朝元老人姓周，掃三大字蟠蛟虬。元老之門幾從遊，天上公子第一流。十論較之過秦優，記室有勞無束脩。郊霈異恩小相酬，過而睨之海中漚。從渠進進吾休休，胸中一壑復一丘。酒發詩豪不宜搜，風月自與毫端謀。木奴竹君歲所收，不翅漢家千戶侯。歸哉老矣餘何求，舐蜜啖蔗味悠悠，孤松野鶴無春秋。,唐,诗
无题,蔡伸,南窗月满。绣被堆香暖。苦恨春宵更漏短。应讶郎归又晚。征帆初落桥边。迎门一笑嫣然。今夜流霞共酌，何妨金盏垂莲。,宋,词
駱家亭子納涼,戎昱,江湖思渺然，不離國門前。折葦魚沈藻，攀藤鳥出煙。生衣宜水竹，小酒入詩篇。莫怪侵星坐，神清不欲眠。,唐,律诗
冬日送僧歸吳中舊居,薛能,去掃冬林下，閑持未徧經。爲山低鑿牖，容月廣開庭。舊葉雲千里，生涯水一瓶。還應覓新句，看雪倚禪扃。,唐,律诗
无题,姚云文,开岁春迟，早赢得、一白潇潇。风窗淅簌，梦惊金帐春娇。是处貂裘透暖，任尊前回舞，红倦柔腰。今朝。亏陶家、茶鼎寂寥。料得东皇戏剧，怕蛾儿街柳，先斗元宵。宇宙低迷，倩谁分、浅凸深凹。休嗟空花无据，便真个、琼雕玉琢，总是虚飘。虚飘。且沈醉，趁楼头、零片未消。,宋,词
錢湖州以箬下酒李蘇州以五酘酒相次寄到無因飲聊詠所懷,白居易,勞將箬下忘憂物，寄與江城愛酒翁。鐺脚三州何處會，甕頭一醆幾時同。傾如竹葉盈樽綠，飲作桃花上面紅。莫怪殷勤醉相憶，曾陪西省與南宮。,唐,律诗
天磨石,畢仲游,玉京傳詔下南山，鎸鑿高崖使轉旋。大匠不知人世用，未施輪軸便升天。,唐,绝句
句,李潭,人過遠村秋日晚，鳥飛平野暮天空。,唐,诗
題頋凱之醉道士圖,謝薖,虎頭癡絕自不癡，丹青妙處手得之。石巖戱畫幼輿了，酒狂更貎黄冠師。一人坐睡真被酒，二人杯杓不停手。一人回面愁不釂，二人直視開口笑。上有醉墨書者誰，翰林手題獨酌詩。題詩真識醉時味，畫圖如寫詩中意。珍藏不换一斛珠，李詩頋笔今世無。,唐,诗
送楊校書還濟源,皎然,妖烽昨日靜，故里近嵩丘。楚月搖歸夢，江楓見早秋。鄉心無遠道，北信減離憂。禪子還無事，辭君買沃州。,唐,律诗
无题,李洤,麦秀连云，桑枝重绿，史君佳政流传。凤衔丹诏，来自九重天。千里欢腾祖帐，棠阴外、多少攀辕。津亭路，紞如五鼓，难驻邓侯船。光华，家世事，门中列戟，圯上遗编。况建炎勋业，图画凌烟。此去朝端济美，看平步、两两台躔。须知道，中兴盛治，主圣赖臣贤。,宋,词
无题,刘克庄,一封奏御，九重知己，不假吹嘘送上。从今稳稳到蓬莱，三万里、没些风浪。臣年虽老，臣卿尚少，一片丹心葵向。何须远比马宾王，且做取、本朝种放。,宋,词
浪淘沙九首 九,劉禹錫,流水淘沙不暫停，前波未滅後波生。令人忽憶瀟湘渚，回唱迎神三兩聲。,唐,绝句
題白蘋洲,杜牧,山鳥飛紅帶，亭薇拆紫花。溪光初透徹，秋色正清華。靜處知生樂，喧中見死誇。無多珪組累，終不負煙霞。,唐,律诗
閑適二首  其一,陸游,飲酒不至狂，對客不至疲。讀書以自娛，不强所不知。一窗袖手坐，往往晝漏移。初非能養生，簡事頗似之。四時俱可喜，最好新秋時。柴門傍野水，鄰叟閑相期。,唐,诗
无题,无名氏,仙翁初度，遇端阳佳节，又还两日。怪得箕星光倍正，凌晓独辉南极。料想当年，储祥荐瑞，兆见开先吉。称觞此旦，华堂佳气葱郁。好看斑戏庭前，芬芳双桂，行作蟾宫客。况有瑶池王母在，重庆举杯欢怿。络秀赐觞，孟光举案，姑妇贤相敌。与君品寿，蓬壶长见仙集。,宋,词
送俞宜民歸馬耳峰,舒岳祥,晴雪集林薄，朝陽熙隴苗。青天堪數雁，白路自通樵。愁我未歸客，別君還過橋。何時燒短燭，軟語更終宵。,唐,律诗
无题,王之道,尊前放手。铜钵声穷诗已就。姑射肌肤。舞罢缠头怎得无。青腰更巧。搓粉团酥来斗妙。不敢方人。容色依稀似太真。,宋,词
无题,留元刚,风送清篙，沿流溯、武夷九曲。回首处，虹桥无复，幔亭遗屋。翠壁云屏临钓石，银河雪瀑飞寒玉。想当年、铁笛倚林吹，秋空绿。褰荇带，搘筇竹。披荷芰，餐椒菊。问丹崖碧岭，底堪重辱。青笈不妨娱老眼，乌靴未许污吾足。恰仙游、一枕梦醒来，胡麻熟。,宋,词
雜曲歌辭 傷歌行,孟郊,衆毒蔓貞松，一枝難久榮。豈知黃庭客，仙骨生不成。春色舍芳蕙，秋風遶枯莖。彈琴不成曲，始覺知音傾。館月改舊照，弔賓寫餘情。還舟空江上，波浪送銘旌。,唐,诗
无题,无名氏,解语花，断肠草。谙尽风流烦恼。欢会少，别离多。此情无奈何。帐前灯，窗间月。记得那□时节。绣被剩，画屏空。如今在梦中。,宋,词
餘杭道上,鄭起,五年茲路上，頻往又頻還。歲月孤松老，風霜苦竹班。溪流天目水，雲出洞霄山。馬上因閒眺，蜉蝣宇宙間。,唐,律诗
无题,李纲,长江千里，烟澹水云阔。歌沈玉树，古寺空有疏钟发。六代兴亡如梦，苒苒惊时月。兵戈凌灭。豪华销尽，几见银蟾自圆缺。潮落潮生波渺，江树森如发。谁念迁客归来，老大伤名节。纵使岁寒途远，此志应难夺。高楼谁设。倚阑凝望，独立渔翁满江雪。,宋,词
无题,吴文英,阁雪云低，卷沙风急，惊雁失序。户掩寒宵，屏闲冷梦，灯飐唇似语。堪怜窗景，都闲刺绣，但续旧愁一缕。邻歌散，罗襟印粉，袖湿茜桃红露。西湖旧日，留连清夜，爱酒几将花误。遣袜尘销，题裙墨黯，天远吹笙路。吴台直下，缃梅无限，未放野桥香度。重谋醉，揉香弄影，水清浅处。,宋,词
无题,赵长卿,客里情怀谁可表。凄凉举目知多少。强饮强歌还强笑。心悄悄。从头彻底思量了。当日相逢非草草。果然恩爱成烦恼。稳整征鞍归去好。重厮守。相期待与同偕老。,宋,词
和張梅深四首  其四,毛珝,鳬鶴都休較短長，靜非無用動非忙。閑將詩卷排科甲，戲把文枰列戰場。無地可施行話柄，有天須監格心香。功名細看時來耳，珍重漁蓑即衮裳。,唐,律诗
无题,陈瓘,淮叶缤纷，江烟浓淡，别尊同倒寒晖。未逢春信，霜露惹征衣。往事元无是处，无须待、回首知非。春鹃语，从来劝我，常道不如归。家山，何处近，江楼帘栋，夕卷朝飞。问西江笋蕨，何似鲈肥。且置华胥旧梦，忘言处、千古同时。君知我，平生心事，相契古来稀。,宋,词
无题,张元干,倚格天峻阁。舞庭槐阴转，盆榴红烁。香风泛帘幕。拥霞裾琼佩，真珠璎珞。华阳庆渥。诞兰房、流芳秀萼。有赤绳系足，从来相门，自然媒妁。游戏人间荣贵，道要元微，水源清浊。长生大药。彩鸾韵，凤箫鹤。对木公金母，子孙三世，妇姑为寿满酌。看千龄，举家飞升，玉京更乐。,宋,词
无题,刘克庄,松桂各参天。石桥下，新种一池莲。似仙子御风，来从姑射，地灵献宝，产向蓝田。曾入先生虚白屋，不喜傅朱铅。记茂叔溪头，深衣听讲，远公社里，素衲安禅。山间。多红鹤，端相久，蓦地飞去蹁跹。但蝶戏鹭翘，有时偷近旁边。对月中乍可，伴娥孤另，墙头谁肯，窥玉三年。俗客浓妆，安知国艳天然。,宋,词
樂章五曲  其二,李復,海日上天破苦霧，散香釃酒巫進舞，神在琵琶弦上語。載鸞旂，伐鼉鼓，驅豐隆，笑玉女，小雨班班點飛土。駕文螭兮張翠羽，蘭爲旌兮桂爲斧。神車出兮青山空，留應龍兮守山宮。古烟蒼蒼封寒松，流水濺濺山重重。促前導兮走輕雷，駐清馭兮雲低回。石壇漠漠風幃開，鄉人奠拜神君來。,唐,词
无题,陈康伯,台上凭阑干。犹怯春寒。被谁偷了最高山。将谓六丁移取去，不在人间。却是晓寒闲。特地遮栏。与天一样自漫漫。喜得东风收卷尽，依就追还。,宋,词
无题,张炎,行行且止。把乾坤收入，篷窗深里。星散白鸥三四点，数笔横塘秋意。岸觜冲波，篱根受叶，野径通村市。疏风迎面，湿衣原是空翠。堪叹敲雪门荒，争棋墅冷。苦竹鸣山鬼。纵使如今犹有晋，无复清游如此。落日黄沙，远天云淡，弄影芦花外。几时归去，翦取一半烟水。,宋,词
无题,哀长吉,青鸾海上传芳信。蓝田路入仙境。万卷书传，六奇计运，冰玉炯然清润。帷褰凤锦。□镜启鸾台，烟横鸳枕。一笑相迎，一双两好恰厮称。风流人在仙隐。更一县、陶柳春近。梦想金桃，宴分玉果，指日送尝汤饼。枌榆接畛。管此去亲盟，镇长交聘。自古朱陈，一村惟两姓。,宋,词
三月十四夜觀月思南湖,張鎡,期會紛然不到詩，拙哉前計只心知。縱當吏散庭空後，爭似山行水泛時。柳影半籠明處路，葦聲輕窣暗邊籬。波神擅此三更月，定訝今宵欠笛吹。,唐,律诗
清曉出郭迓客七里莊二首  其一,楊萬里,却爲迎賓得探春，白門官柳早尖新。如何霜瓦纔逢日，半作青瑶半作銀。,唐,绝句
柳絮  其一,釋居簡,輕輕漠漠又斜斜，去作青萍漾水涯。院落晚春閑意緒，合分一半與梨花。,唐,绝句
袁州聞東坡歿於毗陵書精進寺壁三首  其三,釋德洪,才疏意廣孔文舉，身健長貧白樂天。一代風流今已矣，三吴雲水固悠然。,唐,绝句
從聖國寶二茂才敘別,陸文圭,龍門世家史學祖，足涉淮湘到鄒魯。兒生墮地弧在左，婦閉車中爲誰苦。二君雁蕩游虎林，逆旅一笑論古心。地爐畫灰事未竟，推窗看天雪意深。山寒約共梅花語，江水東流予北去。明年春風上石渠，道傍爲我弔望諸。,唐,诗
登控鯉亭望孤山,釋德洪,大江自吞空，中流湧孤山。欲取藏袖中，歸置几案間。,唐,绝句
无题,高观国,一棹莫愁烟艇。飞破玉壶清影。水溅粉绡寒。渺云鬟。不肯凌波微步。却载春愁归去。风澹楚魂惊。隔瑶京。,宋,词
无题,赵彦端,雨声不断垂檐竹。清歌唤起清眠熟。洞户有馀花。同倾细细霞。酒行如过雨。雨尽风吹去。吹去复盈杯。一春能几回。,宋,词
无题,赵长卿,风又雨。满地残红无数。花不能言莺解语。晓来啼更苦。把酒东皋日暮。抵死留春春去。拟倩杨花寻去处。杨花无定据。,宋,词
无题,无名氏,才临复日，便逢生旦，料想门阑多喜。好将何物寿冰翁，但有个、新词为礼。如今已办，一千馀阕，尽按宫商角徵。一年一阕祝椿龄，自今日、从头数起。,宋,词
頌古一○一首  其三一,釋子淳,妙峰孤頂偏肥膩，天產靈苗不觸地。翠葉無風常自搖，清香那逐春光媚。,唐,绝句
句  其一三,馮坦,萬里遠來尋屋住，四邊先問有梅無。,唐,诗
和谹父小雨秋凉,王洋,時豐報祀拂黄收，共說金穰更幾秋。樹染烟濃山着色，月臨天迥水明樓。盈囷黍答三時力，七字詩銷萬斛愁。飽飯哦詩醉山月，不妨歸老一扁舟。,唐,律诗
无题,张炎,看涓涓、两水自东西，中有百花庄。步交枝径里，帘分昼影，窗聚春香。依约谁教鹦鹉，列屋带垂杨。方喜闲居好，翻为诗忙。多少周情柳思，向一丘一壑，留恋年光。又何心逐鹿，蕉梦正钱塘。且休将扇尘轻障，万山深、不是旧河阳。无人识，牡丹开处，重见韩湘。,宋,词
无题,杨氏,便归去，懒东涂西抹，学少年婆。,宋,词
无题,董德元,满腹文章，满头霜雪，满面埃尘。直至如今，别无收拾，只有清贫。功名已是因循。最懊恨、张巡李巡。几个明年，几番好运，只是瞒人。,宋,词
无题,欧阳修,画船载酒西湖好，急管繁弦。玉盏催传。稳泛平波任醉眠。行云却在行舟下，空水澄鲜。俯仰留连。疑是湖中别有天。,宋,词
无题,柳永,冻水消痕，晓风生暖，春满东郊道。迟迟淑景，烟和露润，偏绕长堤芳草。断鸿隐隐归飞，江天杳杳。遥山变色，妆眉淡扫。目极千里，闲倚危樯迥眺。动几许、伤春怀抱。念何处、韶阳偏早。想帝里看看，名园芳树，烂漫莺花好。追思往昔年少。继日恁、把酒听歌，量金买笑。别后暗负，光阴多少。,宋,词
湘湖飲平遠亭口占呈邢芻父,蘇泂,我屐欲行山路遠，我舟欲泛湖水深。湘湖湘湖在何許，不在天上終可尋。君才未減邢居實，藥品之中貴參朮。君歸芹省我湘湖，夜看月明朝日出。,唐,律诗
效趙學士體成口號十章獻開府太師  其七,司馬光,東田小籍選新聲，歌吹胡琴色色精。客少有時全不用，天然水竹湛餘清。,唐,绝句
眡役于清偶書四韻寄示幕中賓客,祖無擇,經旬一水湄，風土化緇衣。豈敢嗟于役，何當賦式微。雲山晴特秀，花木暖相輝。期子同携手，春游事勿違。,唐,律诗
无题,苏轼,带酒冲山雨，和衣睡晚晴。不知钟鼓报天明。梦里栩然蝴蝶、一身轻。老去才都尽，归来计未成。求田问舍笑豪英。自爱湖边沙路、免泥行。,宋,词
愛日勉諸生,石介,白日如奔驥，少年不足恃。汲汲身未立，忽焉老將至。子試念及此，則晝何暇乎食，夜何暇乎寐。,唐,词
无题,无名氏,园林翠幄。妆点青春色。犹觉蓂留七叶。崧神今日降，产此真英杰。蟾宫客，尽推一代文章伯。富贵何心得。积善多阴德。那管青衫白发。儿孙俱满目，诗礼传衣钵。长不老，蓝桥是个神仙宅。,宋,词
无题,刘克庄,归鞍尚欲小徘徊。逆境难排。人言酒是消忧物，奈病馀、孤负金罍。萧瑟捣衣时候，凄凉鼓缶情怀。远林摇落晚风哀。野店犹开。多情惟是灯前影，伴此翁、同去同来。逆旅主人相问，今回老似前回。,宋,词
題金山郭璞墓,釋崇嶽,要識先生真實地，龍門浪裏碧崔嵬。時人著眼這邊立，親切何如到一回。,唐,绝句
初寒方葺火閣而會溪知城周子康惠竹簾火爐寗公瑞惠蒲團便足了一歳無事矣作二絕答之  其一,王庭珪,細柳將軍來護塞，夜郎遷客正窮居。火爐恰恰簾垂地，足了三冬讀我書。,唐,绝句
无题,石孝友,潇湘雨打船篷。别离中。愁见拍天沧水、搅天风。留不住。终须去。莫匆匆。后夜一尊何处、与谁同。,宋,词
春雨  其二,樓鑰,漫漫平湖接遠天，濛濛細雨濕輕烟。野橋橫著草深外，何處渡頭人上船。,唐,绝句
无题,李曾伯,二十年间，黄州竹楼，共酬好春。记淮堧江表，群贤毕集，清明上巳，二美相并。一枕黄粱，满头白发，屈指旧游能几人。堪嗟处，怅光阴易老，犹困西尘。今朝又值良辰。空想像、长安天气新。问兰亭癸丑，雪堂壬戌，倏成畴昔，将似来今。觞泛流泉，茗烹新火，领略韶华聊啸吟。鹦洲去，有故人相问，为语归音。,宋,词
故臨川太守石公挽詞二首  其二,郭祥正,半道逢豺虎，吞聲力已窮。命從冤獄喪，言有諫臣公。玉樹埋長夜，金魚委斷蓬。旅魂雖獲雪，千載起悲風。,唐,律诗
有感,陳宗遠,呢喃燕賀厦，嘹嚦鴻漸磐。戀主江南暖，來賓塞北寒。炎凉有變易，去就無留難。勿嫌烏鵲噪，朝朝止屋端。,唐,律诗
无题,吴镒,澄彻北湖水，圆镜莹青铜。客槎星汉天上，隐隐暗朝通。六月浮云落日，十顷增冰积雪，胜绝与谁同。罗袜步新月，翠袖倚凉风。子韩子，叫虞帝，傲祝融。御风凌雾来去，邂逅此从容。欲问骑驎何处，试举叉鱼故事，惊起碧潭龙。乞我飞霞佩，从子广寒宫。,宋,词
和月巖,趙希逢,涵虛一境絕人煙，掛星貫月棲羽仙。移來海上三島地，喚作人間幾洞天。追遊有客驂鸞鳳，滿座清光延兔蟾。舉頭耿耿照不寐，料想無人醉欲眠。,唐,律诗
无题,熊以宁,天地有英气，锺秀在人间。流虹甫近华旦，维岳预生贤。千载明良会遇，三世勋庸忠烈，谁得似家传。高论排风俗，抗志遏狂澜。记年时，胡尘外，拥朱幡。洪枢紫府功业，指日复青毡。拭目泥封飞下，趁取梅花消息，去去簉朝班。骨相元不老，何必颂南山。,宋,词
桐江閑居作十二首 七,貫休,蟬急野蕭蕭，山中信屢招。樹香烹菌朮，詩□□瓊瑤。諸境教人認，荒榛引燒燒。吾皇禮金骨，誰□美南朝。,唐,词
登賦堂,李呂,紫雲之山幾千丈，勢壓岷峩欲爭長。茫茫巨浸擘山開，萬穴魚龍寄深廣。眼明遥見使君家，華堂夜魄栖簷牙。手釣峽流揖峯翠，裾珮縹緲凌雲霞。仲宣登樓炫能賦，字字悲啼嘆飄寓。他人有心予忖之，魏奪劉傾渠不顧。使君胸著萬卷書，向來游戲從魚符。拂衣歸卧喚不出，但有憂國心鬰紆。日落未落飛鳥滅，却立闌干思橫發。一川樵牧歌太平，萬古關河感亡國。麗詞落紙煥黼裳，細研物變窮天藏。憑誰薦之九天上，我無羽翮不得將。公乎豈久榛棘下，狗監猶能援司馬。子虛大人何足云，願賦蒸民追大雅。,唐,诗
无题,刘将孙,斜阳江路柳青青。传杯那放停。上船不记送人行。南风吹酒醒。江曲曲，路萦萦。月明潮水生。送将残梦作浮萍。角声何处城。,宋,词
无题,蒋捷,金衣露湿莺喉噎。春情不解分雪。宝筝弦断尽，但万缕、闲愁难绝。长红小白谁亭馆，过禁烟、弹指芳歇。今夜休要别。且醉宿、缃桃花月。,宋,词
无题,张孝祥,十里轻红自笑，两山浓翠相呼。意行着脚到精庐。借我绳床小住。解饮不妨文字，无心更狎鸥鱼。一声长啸暮烟孤。袖手西湖归去。,宋,词
次韻答蜀人薛仲章,項安世,只憐久病劉公幹，不羨多騶鄧仲華。解寄長年新句法，頗思前夜好燈花。自離窗外千秋雪，長看天西一色霞。想見疎桐凉月下，幽鴻無伴立寒沙。,唐,律诗
靈岩洞,蔣防,一灣溪水出岩泉，前洞沉沉後洞連。可惜秦人不曾到，空留名蹟在桃川。（《古今圖書集成·職方典》一二六二《常德府部》）。,唐,词
无题,崔若砺,愁殢有兵尊，老怕能言李。,宋,词
无题,杨冠卿,昨梦钧天帝所，曾陪奏赋明光。玉除金蕊映秋霜。尽道宫花别样。娇额涂黄牢就，金莲衬步齐芳。舞鸾仪凤巧难藏。羞杀繁红陌上。,宋,词
飲酒,陸游,我酒本小戶，痛飲乃有時。意氣不相值，終日持空卮。醉或能齋莊，不醉或狂逸。乃知老子狂，非自麴糵出。今日雪始晴，行歌官道傍。超然醒醉間，非莊亦非狂。,唐,诗
樹中草,張祜,青青樹中草，託根非不危。草生樹却死，榮枯君可知。,唐,绝句
无题,赵长卿,当歌临酒恨难穷。酒不似愁浓。风帆正起归与兴，岸东西、芳草茸茸。楚梦乍回，吴音初听，谁念我孤踪。藏春小院暖融融。眼色与心通。乌云有意重梳掠，便安排、金屋房栊。云雨厚因，鸳鸯宿债，作个好家风。,宋,词
无题,毛滂,三叠阑干铺碧甃。小雨新晴，才过清明后。初见花王披衮绣。娇云瑞日明春昼。彩女朝真天质秀。宝髻微偏，风卷霞衣皱。莫道东君情最厚。韶光半在东堂手。,宋,词
兵要望江南 風角第二（辛本作「占風角第二」、京本作「占風第三」。三十三首） 七,易靜,軍出（京本作「離」）國，風自背邊生（京本作「興」）。大則大贏爲大勝（京本作「吉兆」），小風小勝總堪征，天意助吾行。,唐,词
尋梅十首  其一,徐瑞,去年冰雪梅開晚，立春半月始見花。只今至後未五日，南枝已破兩三丫。,唐,绝句
无题,赵长卿,过尽征鸿来尽燕，故园消息茫然。一春憔悴有谁怜。怀家寒食夜，中酒落花天。见说江头春浪渺，殷勤欲送归船。别来此处最萦牵。断篷南浦雨，疏柳断桥烟。,宋,词
无题,赵必□,看做官来，只似儿时，掷选官图。如琼崖儋岸，浑么便去，翰林给舍，喝采曾除。都一掷间，许多般样，输了还赢赢了输。回头看，这浮云富贵，到底花虚。吾生谁毁谁誉。任荆棘丛丛满仕途。叹塞翁失马，祸也福也，蕉间得鹿，真欤梦欤。何怨何尤，自歌自笑，天要吾侪更读书。归去也，向竹松深处，结个茅庐。,宋,词
无题,赵师侠,暑怀烦郁。危栏徙倚，凝情独立。榕叶连阴，横罔接秀，壶峰凝碧。海山云树微茫，更无数、归帆暮集。却忆潇湘，孤村烟渚，晚风斜日。,宋,词
无题,陈三聘,月傍云头吐，风将雨脚吹。夜深乌鹊向南飞。应是星娥颦恨、入双眉。旧怨垂千古，新欢只片时。一年屈指数佳期。到得佳期别了、又相思。,宋,词
晝睡,邵雍,晝睡功夫未易偕，羲皇以上合安排。心間無事飽食後，園裏有時閑步迴。未午庭柯鶑屢囀，已殘花徑客稀來。請觀世上多愁者，枕簟雖涼無此懷。,唐,律诗
无题,吴泳,碧嶂青红路。近重阳、不寒不暖，不风不雨。杜宇花残银杏过，犹有秋英未吐。但日对、南山延伫。碧落仙人骑赤鲤，渺风烟、不上瞿塘去。来伴我，宛陵住。西风画角高堂暮。炙银灯、疏帘影里，笑呼儿女。爷作嘉兴新太守，囝拜鹗书天府。况哥共、白头相聚。天分从来锺至乐，更谁思、野鸭鸳鸯语。提大斗，酌寒露。,宋,词
无题,朱敦儒,折芙蓉弄水，动玉佩、起秋风。正柳外闲云，溪头澹月，映带疏钟。人间厌谪堕久，恨霓旌未返碧楼空。且与时人度日，自怜怀抱谁同。当时种玉五云东。露冷夜耕龙。念瑞草成畦，琼疏未采，尘染衰容。谁知素心未已，望清都绛阙有无中。寂寞归来隐几，梦听帝乐冲融。,宋,词
初入廬山三首  其三,蘇軾,芒鞋青竹杖，自挂百錢游。可怪深山裏，人人識故侯。,唐,绝句
无题,赵汝迕,初莺细雨。杨柳低愁缕。烟浦花桥如梦里。犹记倚楼别语。小屏依旧围香。恨抛薄醉残妆。判却寸心双泪，为他花月凄凉。,宋,词
讀晉史,黄庭堅,天下放玄虛，誰知與道俱。唯餘范武子，乃是晉諸儒。,唐,绝句
別曹松山,趙汝績,柳條能幾長，袖手不忍折。東風惡作劇，客袂吹欲裂。男兒數寸管，平世三尺鐵。何門無鄒裾，有國駐孔轍。鷹鸇擊飄風，不受錦鞲紲。驊騮踏飛電，寧顧黄金埒。中年易悲傷，浩歎彌激烈。常恐兒曹覺，况與我輩別。侏儒囊粟飽，壯士唾壺闕。子行亦何以，問口尚存舌。但惜新相知，未是古决絕。長安萬花春，蘆鞭裊晴雪。一第宜慁子，相期抱貞節。,唐,诗
贈劉羲仲,吳炯,束带真成屈壯圖，寧思飽死歎侏儒。便拈手版還丞相，卻覓芒鞋踏故廬。少日縈心但黄嬭，暮年使鬼勾青奴。他時有客來載酒，解道欲眠卿去無。,唐,律诗
无题,陈著,箫玉和鸣云里，彩衣娱舞风前。好从龟鹤问长年。看取蟠桃结遍。事业都随今定，儿孙也靠心传。隐耕窗下腹便便。相去神仙不远。,宋,词
春雨四首  其三,陸游,胸懷阮步兵，詩句謝宣城。今夕俱參透，焚香聽雨聲。,唐,绝句
至豐城懷溫叟叔異南秀欲題之叔異曲江磯之庵已蕪甚矣重增太息,趙蕃,浩浩寒流急，蕭蕭落木高。江山故雙劍，人物欠三豪。客意已愁絕，風聲仍怒號。相思意無極，佇立首頻搔。,唐,律诗
无题,赵善括,烟波江上西亭小。晓来雨过惊秋早。飞栋倚晴空。凉生面面风。痴儿官事了。独自凭栏笑。何处有尘埃。扁舟归去来。,宋,词
同外孫文九新春五絕句  其五,蘇轍,雪覆西山三頃麥，一犁春雨祝天工。麥秋幸與人同飽，昔日黄門今老農。,唐,绝句
无题,辛弃疾,玉皇殿阁微凉，看公重试薰风手。高门画戟，桐阴阁道，青青如旧。兰佩芳空，蛾眉谁妒，无言搔首。甚年年却有，呼韩塞上，人争问、公安否。金印明年如斗。向中州、锦衣行昼。依然盛事，貂蝉前后，凤麟飞走。富贵浮云，我评轩冕，不如杯酒。待从公，痛饮八千馀岁，伴庄椿寿。,宋,词
題畢直閤繙經圖三首  其二,陳造,伯圖無繼昧尊王，獨抱殘經析渺茫。地下威文應吐氣，人間宋李解升堂。,唐,绝句
无题,洪咨夔,锦幄醉荼䕷。狻猊暖、银蒜压烟霏。正韩范安边，欧苏领客，红芳庭院，绿荫窗扉。著句挽春春肯住，更判羽觞挥。金系花腰，玉匀人面，娇慵无力，娅姹相依。繁华都能几，青油幕、好与遮护晴晖。寄语东君，莫教一片轻飞。向温馨深处，留欢卜夜，月移花影，露裛人衣。只恐明朝西垣，有诏催归。,宋,词
玉胡蝶花,李覯,胡蝶生來只愛花，春工描樣作奇葩。莊周有夢何曾覺，冰雪肌膚落幾家。,唐,绝句
无题,无名氏,被谁家、数声弦管，惊回好梦难省。起来无语疏雨过，芳草嫩苔侵径。春昼永。迟日暮，碧沼浪浸红楼影。卷帘人静。被风触，一叶两叶，杏花零乱对残景。依前是，撩拨春心堪恨。檀郎言约无定。不知何处贪欢笑，恣纵酒迷歌逞。珠泪迸。自别后，每忆翠黛凭谁整。芳年相称。又到得今来，却成病了，羞懒对鸾镜。,宋,词
无题,张元干,梦中北去又南来。饱风埃。鬓华衰。浮木飞蓬，踪迹为谁催。自笑自悲还自语，一杯酒，鼻如雷。晓舆行处觉春回。屑琼瑰。糁莓苔。病眼冲寒，欲闭又还开。水近人家篱落畔，遥认得，一枝梅。,宋,词
涌金湯,趙希邁,官與民間一樣貧，空流江水凈如銀。誰將山裏閒田地，喚作黄金誤世人。,唐,绝句
廬山,趙公豫,廬山不可盡，躡屐且相尋。峭壁懸崖險，幽泉仄澗深。苔痕侵竹徑，雲氣結松陰。古剎安禪靜，聞鐘砭俗心。,唐,律诗
和吳仲庶寄李子儀,蘇頌,五紀修戎好，重關四向開。村郊縱牛馬，戰地長蒿萊。過客朝連暮，征軺去復回。元侯勤主禮，一一倒瓶罍。,唐,律诗
郴江百詠 愈泉,阮閱,未載人間肘後書，此名直恐是相誣。古人詩病知多少，試問從來療得無。,唐,绝句
无题,无名氏,三级掀腾波浪，一堂庆会风云。快乘霹雳化龙门。头角人中有分。谁状个中佳致，须还笔扫千军。是他画手亦通神。同向来春夺迅。,宋,词
无题,晏几道,天边金掌露成霜。云随雁字长。绿杯红袖称重阳。人情似故乡。兰佩紫，菊簪黄。殷勤理旧狂。欲将沈醉换悲凉。清歌莫断肠。,宋,词
雜曲歌辭 金縷衣,不詳,勸君莫惜金縷衣，勸君惜取少年時。花開堪折直須折，莫待無花空折枝。,唐,绝句
秋日書懷,毛滂,秋日吐微明，寒葉墮半碧。娟娟竹弄影，冉冉香引脉。窗明棐几凈，水石涵虚白。茶開睡足眼，苔上懶行屐。屋寒無燕雀，豈獨少賓客。顧我警露鶴，佇此遼天翮。相對雖不言，孤高比三益。邇來世外心，漸覺眼界窄。兒時喜功名，今念真戲劇。平生翻羮手，欲爛誰能炙。豈待二頃田，初無一廛宅。第當營糟丘，努力期百尺。頹然寄疏慵，坐看駒過隙。韓郎食不足，苦心定誰惜。那知落英繁，吾食豈無夕。舉手謝飛鳶，一鼠何勞嚇。,唐,诗
五色菊,劉敞,屢聞白雪題詩句，飽見黄花泛酒杯。豈是一枝能五色，相隨次第雪中開。,唐,绝句
鳳鶴鵲三題與江社同賦  其三,張藴,月樹爭枝影共寒，楂楂飛過屋頭山。五陵年少多春悶，一彈千金落等閑。,唐,绝句
七月廿六日趙國興招飲山堂有詩和韵,陳文蔚,滿地秋陰日欲殘，故人相約過松關。風煙雨後呈姿態，杖屨秋來起廢閒。喜有詩情濃似酒，從渠日歷積如山。清溪况解知人意，爲繞山堂綠一灣。,唐,律诗
无题,李之仪,蛾眉亭上，今日交冬至。已报一阳生，更佳雪、因时呈瑞。匀飞密舞，都是散天花，山不见，水如山，浑在冰壶里。平生选胜，到此非容易。弄月与燃犀，漫劳神、徒能惊世。争如此际，天意巧相符，须痛饮，庆难逢，莫诉厌厌醉。,宋,词
李致遠母夫人挽詩  其二,洪咨夔,日與夫人子，相隨若弟兄。羨渠猶有母，使我欲無生。未病思求藥，方餐念遺羹。此情今已矣，淚雨待同傾。,唐,律诗
衡嶽道中  其四,陳與義,危亭見上方，林壑带殘陽。今日豈無恨，重遊却味長。,唐,绝句
无题,王之道,金风玉宇。庭院新经雨。香有露，清无暑。溪光摇几席，岚翠横尊俎。烘笑语，佳时聊复乡人聚。门外荷花浦。秋到化无数。红脍鲤。青浮醑。何妨文字饮，更得江山助。从此去。蒲轮入佐中兴主。,宋,词
久苦春寒三月三日戲作俳體,方回,似惜殘紅未放稀，佳人怯試薄羅衣。桃花水漲冰猶凝，燕子泥融雪更飛。老去尋芳元自懶，病來吹霎不如歸。常嫌禊帖書清朗，爾許奇寒可浴沂。,唐,律诗
无题,韩元吉,双龙古洞，领略千岩秀。福地有真仙，来一试、调元□手。青春绿野，月转最高峰，星斗润，柳海新，五夜收灯后。诏飞天上，人倚经纶旧。重入辅升平，更赢得、千龄眉寿。功成未晚，归伴赤松游，金印重，羽衣轻，会见丹砂就。,宋,词
无题,向子諲,千山万水。望极不知何处是。小院回廊。梦去相寻未觉长。绝怜清瘦。雪里梅梢春未透。常记分携。雨后梨花晓尚啼。,宋,词
无题,袁去华,徙倚虚檐，柳阴疏处看飞鸟。水平池沼。云影闲相照。点翰舒笺，字密蝇头小。还揉了。路长山杳。寄得愁多少。,宋,词
送韓將仕自撫之衢,韓駒,故人有令子，高義摩雲天。邂逅亦未久，航湖背臨川。謂我老世故，數數求言詮。豈知愚闇姿，一生憂患纒。讀書千萬言，不若摩兠鞬。願子善自愛，無忘說車篇。,唐,诗
賦石棋子以機字韻,韋驤,靈巖山下石，採拾比珠璣。圜璞生難小，文楸數可圍。紛紜星並霣，黑白玉争輝。值賦神工妙，磨礲俗巧非。透關經手耐，争道轉心稀。落落無情甚，誰爲勝負機。,唐,诗
无题,张元干,江左风流锺间气，洲分二水长。凤凰台畔，投怀玉燕，照射神光。豆花初秀雨，散暑空、洗出秋凉。庆生旦，正圆蟾呈瑞、仙桂飘香。肝肠。掞文摛锦，驾云乘鹤下鹓行。紫枢将命，紫微如绋，常近君王。旧山同梓里，荷月旦、久已平章。九霞觞。荐刀圭丹饵，衮绣朝裳。,宋,词
无题,蔡伸,韶华惊晼晚，青春老、倦客惜年芳。庭樾荫浓，半藏莺语，畹兰花减，时有蜂忙。粉墙低，嫩岚滋翠葆，零露湿残妆。风暖昼长，柳绵吹尽，澹烟微雨，梅子初黄。洛浦音容远，书空漫惆怅，往事悲凉。无奈锦鳞杳杳，不渡横塘。念蝴蝶梦回，子规声里，半窗斜月，一枕馀香。拟待自宽，除非铁做心肠。,宋,词
无题,魏了翁,一年一度屠苏酒。老我惊多又。明年岂是更无年。已是虚过、三十八年前。世间何物堪称好。家有斑衣老。相期他日早还归。怕似瞻由、出处不曾齐。,宋,词
无题,无名氏,嘉平时候，算尧阶蓂叶，才方开六。婺女当年曾降瑞，产作仙姿清淑。金玉满堂，儿孙满目，心事今都足，嘻嘻嗃嗃，一门和气可掬。何幸诞节称觞，湖山堂上，燕集皆亲族。犹子不能歌盛美，但借湖山为祝。福比湖深，寿齐山耸，岁岁颜如玉。好陪王母，共看几度桃熟。,宋,词
次韻答李希白秀才,鄒浩,數椽茆屋異千間，慚愧君歌行路難。自昔牛羊多列鼎，只今藜藿未盈簞。須将嘉木殷勤植，莫把修鱗取次蟠。請看齊城不危困，功名豈復有田單。,唐,律诗
次諸公詩韻,陳造,牆圍護風煙，簷影納紅綠。城西百弓地，論價指和玉。滄浪取具體，輞川儼遺躅。年時得小憩，振衣休汗足。山靈不留人，定復厭棖觸。坐想散花女，深堂伴金粟。今年桃李月，僮馬幾裝束。竟成夢魂到，永歎春事促。此亦志願違，世有谿壑欲。似聞偕六逸，碧酒仍艷曲。風鶴羽人下，露花妃子浴。詩卷肯屬我，爲洗顔面俗。元亮晚耒耜，彌明舊符籙。可須白月前，熠熠度螢燭。,唐,诗
无题,唐婉,世情薄。人情恶。雨送黄昏花易落。晓风乾。泪痕残。欲笺心事，独语斜阑。难难难。人成各。今非昨。病魂尝似秋千索。角声寒。夜阑珊。怕人寻问，咽泪装欢。瞒瞒瞒。,宋,词
贈余月心五首  其四,文天祥,一種黄州月，曹蘇善惡幾。吾磯連月釣，此月是邪非。,唐,绝句
无题,无名氏,薰风时送芰荷香。,宋,词
无题,王之道,笑中声远。走向曲房花树畔。拥在尊前。顿觉春温却夜寒。愿酬心满。只得教伊频劝盏。缓唱何妨。贴体衫儿扑扑香。,宋,词
叔父生日  其四,項安世,蓂花禿盡大椿生，月色昏時壽宿明。眼見扶疎都變密，氣鍾和淑更能清。弟兄相對談前事，門戶如今儘慰情。除却偷閑無善頌，暮年多暇即爲榮。,唐,律诗
春日五首  其二,周行己,小窗午枕夢初醒，特特來尋春徑行。晴日暖風無俗客，岸巾柳底聽新鶑。,唐,绝句
无题,刘过,庆流阅古无穷，相门又见生名世。致君事业，全如忠献，经天纬地。十二年间，挺身为国，勋庸知几。便书之竹帛，铭之彝鼎，勤劳意、竟谁记。一自平章庶政，觉人心、顿然兴起。朝庭既正，乾坤交泰，华夷欢喜。行定中原，锦衣归相，分茅□□。看貂蝉绿鬓，中书上考，过三千岁。,宋,词
无题,张先,双蝶绣罗裙。东池宴。初相见。朱粉不深匀。闲花淡淡春。细看诸处好。人人道。柳腰身。昨日乱山昏。来时衣上云。,宋,词
无题,王义山,自在云间白鹤飞。晴川浴罢不胜衣。旋裁五色冰蚕锦，千花覆处，三呼声里，惹得御香归。,宋,词
久雨,殷堯藩,雲影蔽遙空，無端淡復濃。兩旬綿密雨，二月似深冬。詩酒從教數，簾幃一任重。孰知春有地，微露小桃紅。,唐,律诗
送欒駕部,余靖,賦政古循良，恩威著一方。疲民戀冬日，黠吏畏秋霜。直道經摧折，公心愈激昂。米鹽躬細務，繩墨謹周防。度嶺囊裝簡，攀轅父老忙。採詩如有詔，持此續甘棠。,唐,诗
无题,伍梅城,知君久，勘破利名关。未老得先闲。今年最喜吟身健，生朝更觉酒肠宽。且随宜，将秫种，买花看。门外吏、催科无一迹。窗下客、谈诗常经日。儿玉树，弟金兰。华堂举案齐眉乐，锦天歌客笑声欢。问何如，福东海，寿南山。,宋,词
送別,郎士元,穆陵關上秋雲起，安陸城邊遠行子。薄暮寒蟬三兩聲，迴頭故鄉千萬里。,唐,绝句
无题,甄良友,希夷本是儒先祖。云仍来自神仙所。前日一阳生。德星今夜明。灵椿殊未老。仙桂双双好。好是百花魁。年年称寿杯。,宋,词
尋郭道士不遇,白居易,郡中乞假來相訪，洞裏朝元去不逢。看院祗留雙白鶴，入門惟見一青松。藥爐有火丹應伏，雲碓無人水自舂。欲問參同契中事，更期何日得從容。,唐,律诗
久不見潘十作詩戲之聞其別墅晚稻稍收,張耒,誰云世不容吾道，自是窮常逐我曹。未能下帷授老子，且復痛飲讀離騷。雨多園圃一慘淡，秋霽山川開泬寥。裹飯送君吾豈敢，黄雲𥝧稏連東皋。,唐,词
无题,韩玉,香檀素手。缓理新词来伴酒。音调凄凉。便是无情也断肠。莫歌杨柳。记得渭城朝雨后。客路茫茫。几度东风春草长。,宋,词
西湖晚歸,楊萬里,際晚游人也合歸，畫船猶自弄斜暉。西湖兩岸千株柳，絮不因風暖自飛。,唐,绝句
轎中風翻書卷,楊萬里,挾冊登車强出山，展來未讀眼先昏。無端又被春風妬，葉葉吹開更揭翻。,唐,绝句
无题,黄人杰,蓂飞八叶书云后。此日孙枝秀。爱他风味似吾人。都是笔头能篆、又能文。青青两鬓年方壮。儿女俱成长。要添福寿与荣华。教取一庭兰玉、共成家。,宋,词
青溪  其二,馬之純,人日泛青溪，青溪曲易迷。船回波上下，簾捲日東西。景物行行見，壺觴處處携。浮航消得醉，極目水雲低。,唐,律诗
无题,黄庭坚,苑边花外。记得同朝退。飞骑轧，鸣珂碎。齐歌云绕扇，赵舞风回带。岩鼓断，杯盘狼藉犹相对。洒泪谁能会。醉卧藤阴盖。人已去，词空在。兔园高宴悄，虎观英游改。重感慨，波涛万顷珠沈海。,宋,词
无题,辛弃疾,萱草齐阶，芭蕉弄叶。乱红点点团香蝶。过墙一阵海棠风，隔帘几处梨花雪。愁满芳心，酒潮红颊。年年此际伤离别。不妨横管小楼中，夜阑吹断千山月。,宋,词
无题,廖刚,柯山瑞，云路玉桥横。六月天香琼蕊秀，千年人瑞昂星明。风露湿麒麟。廊庙器，冰雪照精神。妙世文章凌贾马，致君事业富姬衡。松桧倚青青。,宋,词
邠州詞獻高尚書三首 一,李涉,單于都護再分疆，西引雙旌出帝鄉。朝日詔書添戰馬，即聞千騎取河湟。,唐,绝句
偈頌一百四十一首  其一一四,釋師範,萬籟聲沉沉，虛堂夜寂寂。不見寒山子，未免空相憶。休相憶，元來在這裏。,唐,词
海棠,杜汝能,幾樹繁紅一徑深，春風裁剪錦成屏。花前莫作淵材恨，且看楊妃睡未醒。,唐,绝句
謝答聞善二兄九絕句  其八,黄庭堅,陶令舍中有名酒，無日不爲父老傾。四座歡欣觀酒德，一燈明暗又詩成。,唐,绝句
无题,姚述尧2,天宇霜风净，雷封露气寒。群贤高宴胜龙山。中有仙翁绿鬓、更朱颜。北阙心犹壮，东篱兴为阑。年年身健足清欢。后会不妨重约、醉长安。,宋,词
无题,戴复古,处处逢花，家家插柳。政寒食、清明时候。奉板舆行乐，使星随后。人间稀有。出郭寻仙，绣衣春昼。马上列、两行红袖。对韶华一笑，劝国夫人酒。百千长寿。,宋,词
鶴泉爲丁君瑞賦,連文鳳,爲厭緇塵污縞衣，閒身甘共水相依。塵間那得清泠水，何似瑶池飲夕暉。,唐,绝句
无题,邢俊臣,酥胸露出白皑皑。遥知不是雪，为有暗香来。,宋,词
景蕃復和再次韻,張擴,詩壇乳臭妨賢路，寄食將軍慚漂絮。君今自築五言城，坐遣降俘嘆來暮。從來白俗不入眼，并案閨房累蠻素。連篇贈我刹那頃，更陋建安誇七步。珍藏敢比飛鳥章，字脫無人正訛誤。爲君傳寫不得辭，政恐終隨靁電去。,唐,诗
自蒲圻臨湘趨岳陽道中作十首  其五,李綱,還驅征騎向三湘，行盡騷人放逐鄉。綠葉素榮歌橘頌，采衣姣服浴蘭湯。雲中帝子旍旗降，物外桃源日月長。便欲翛然與高蹈，故應脫屣謝軒裳。,唐,律诗
无题,史浩,翠竹茎疏，碧溪流浅，绮窗为尔时开。依稀远岸，才见一点寒梅。冷定半疑是雪，因风还度暗香来。醉清兴，瘦策过桥，黄帽青鞋。繁枝正微雨后，似怨人知晚，泪浥冰腮。殷勤百绕，留连踏遍莓苔。报道玉人睡觉，菱花初试晓妆台。携归去，粉额殢人，比并轻抬。,宋,词
睡,陸游,紙帳青氊暖有餘，昏昏信脚到華胥。凍醪有力勤推挽，春茗無端苦破除。半熟擁衾聞急雨，乍回推枕覓殘書。箇中得意君知否，萬户生封未必如。,唐,律诗
送薛學士伯垂同理嘉興郡兼簡太守集仙柳著作,宋祁,廣內多年鐵㰅摧，監州新命詔函開。河東世擅鵷雛譽，江左人瞻竹箭才。即席離弦凄鵠韵，幾程殘魄晦珠胎。興禾善俗蓬仙友，剩舞吳歈耻宴罍。,唐,词
石頭懷古,曹松,日月出又沒，臺城空白雲。雖寬百姓土，漸缺六朝墳。禾黍是亡國，山河歸聖君。松聲驟雨足，幾寺晚鐘聞。,唐,律诗
日出東南隅行,周紫芝,春風淡蕩春雲淺，陌上柔桑青宛宛。青天易雨亦易晴，吳蠶催眠欲成繭。羅敷採桑南陌頭，翠鬟皴鬌光欲流。羅襦吹香白玉佩，青絲絡籠黄金鈎。君王年少如秋水，欲學鴛鴦對飛起。贈君身上雙明璫，結君同生亦同死。羅敷歛衽前致詞，詞多慷慨中含悲。念言夫婿良家子，委身結髪爲夫妻。人生匹配各有偶，願逐狗走隨雞飛。江水可竭山可移，妾心皎皎君當知。,唐,诗
遺老齋絕句十二首  其三,蘇轍,茲心凈無垢，尚愛南齋竹。當暑得清風，冷然若新沐。,唐,绝句
和學士秋懷  其一,李彌遜,卻暑回飇入暮林，衰蟬無力尚微吟。不須更問秋多少，著蘂黄花已可簪。,唐,绝句
无题,赵师侠,漠漠轻阴。养花天气，乍暗还明。曲径风微，蜂迷红片，蝶趁游人。平芜极目青青。谩怅望、谁招断魂。柳外愁闻，莺雏唤友，鸠妇呼晴。,宋,词
无题,无名氏,曾教入夜月添白。,宋,词
无题,陈东甫,花深深。柳阴阴。度柳穿花觅信音。君心负妾心。怨鸣琴。恨孤衾。钿誓钗盟何处寻。当初谁料今。,宋,词
田單,徐鈞,鼓譟奔牛亦壯哉，一城力挽衆城回。誰知辟士明封賞，即墨曾經培養來。,唐,绝句
題浯溪,徐照,知是漫郎宅，舟中聞寺鍾。小溪通正港，高石疊群峰。綠木成春蔭，荒臺見古蹤。唐碑三十本，獨免野苔封。,唐,律诗
无题,欧阳修,昨日采花花欲尽。隔花闻道潮来近。风猎紫荷声又紧。低难奔。莲茎刺惹香腮损。一缕艳痕红隐隐。新霞点破秋蟾晕。罗袖挹残心不稳。羞人问。归来剩把胭脂衬。,宋,词
无题,黄裳,鸿落寒滨，燕辞幽馆，西成万室，颦眉人少。自古云隮，洞门何处，南望数峰秋晓。千骑旌麾远，去寻真、忙中心了。佩声盘入，烟霞绝顶，谁闻欢笑。当候青童相报。因待访仙人，长生微妙。置俎争来，四乡宴社，且看翠围红绕。似可扪青汉，到北扉、两城斜照。醉翁回首，丹台梦觉，钧天声杳。,宋,词
土門,范成大,汙泥汩峻阪，狠石卧中路。睥睨無敢前，趦趄屢却顧。長繩引籃輿，前輓後推去。吏士更叫號，作氣欲飛度。顛墜較分寸，商略營蹞步。須臾氣亦竭，一一汗如雨。,唐,诗
无题,王之道,晴窗睡起炉烟直。香云堕髻娇无力。溪水碧涵空。拒霜深浅红。坠鞭还驻马。缥缈珠帘下。自是意中人。临风休障尘。,宋,词
再寄及之  其二,黄裳,別後新寒有勁風，不親談笑轉乖慵。一行塞雁來多日，萬里鄉書得幾封。閒憶蘭陵還自笑，願遊苕水更相從。與君疏闊誰堪愛，閱古堂前樹樹松。,唐,律诗
食荔枝  其二,王十朋,妃子園中荔子奇，莫因名號起猜疑。清時入坐非尤物，一洗烟塵頼好詩。,唐,绝句
无题,彭元逊,红袖乌丝失酒，金钗银烛销春。柳边桃下复清晨。帽风回马旋，扇雨拂花情。白帝空惊旧曲，阳关只梦行人。碧云何处认芳尘。紫荆花作荚，青杏核生仁。,宋,词
无题,吴文英,采幽香，巡古苑，竹冷翠微路。斗草溪根，沙印小莲步。自怜两鬓清霜，一年寒食，又身在、云山深处。昼闲度。因甚天也悭春，轻阴便成雨。绿暗长亭，归梦趁风絮。有情花影阑干，莺声门径，解留我、霎时凝伫。,宋,词
无题,无名氏,路入蓝桥境。忆当年、云英来会，玄霜捣尽。争似温公风流婿，一笑欢传玉镜。便胜似、琼浆玉饮。自是振振佳公子，冰肌玉骨相辉映。一对儿，好厮称。夜深银烛交红影。雀屏开、凤帷拥绣，鸳衾铺锦。雨意云情应多少，梦到巫山一枕。好语向、耳边频听。但愿来春青云路，管一枝、青桂嫦娥近。闻早寄，凤楼信。,宋,词
寄劉校書,郭震,俗吏三年何足論，每將榮辱在朝昏。才微易向風塵老，身賤難酬知己恩。御苑殘鶯啼落日，黃山細雨濕歸軒。迴首漢家丞相府，昨來誰得掃重門。,唐,律诗
无题,吕渭老,彩选骰儿隔袖拈。整钗微见玉纤纤。夜寒窗外更垂帘。好事灯花双作蕊，照人月影入斜檐。新愁日日座中添。,宋,词
白雲向空盡（原注：《類詩》作焦郁。《全唐詩》五○五作焦郁詩〖1〗）,周存,白雲生（一作「昇」）遠岫，搖曳入晴空。乘化隨舒卷，無心任始終。欲銷仍白（一作「帶」）日，將斷或（一作「更」）因風。勢薄飛難定，天高色易窮。影收元氣表，光滅太虛中。況（一作「儻」）若從龍去（一作「出」），還施潤（一作「濟」）物功。（《文苑英華》一八二《省試》）（明刻本《文苑英華》注引《類詩》，指宋人所編之《唐宋類詩》，其於省試諸詩的歸屬，與《文苑英華》有異。就今所可考知之各例看，多以《文苑英華》所署者爲長。而《全唐詩》多從《類詩》，似未允。）。,唐,词
无题,周紫芝,林外野塘烟腻。衣上落梅香细。瘦马步凌兢，人在乱山丛里。憔悴。憔悴。回望小楼千里。,宋,词
送黎生下第還蜀,歐陽修,黍離不復雅，孔子修春秋。扶王貶吳楚，大法加諸侯。妄儒泥於魯，甚者云黜周。大旨既已矣，安能討源流。遂令學者迷，異說相交鉤。黎生西南秀，挾策來東遊。有司不見採，春霜滑歸輈。自云喜三傳，力欲探微幽。凡學患不彊，苟至將焉庾。聖言簡且直，慎勿迂其求。經通道自明，下筆如戈矛。一改不足衄，後功掩前羞。,唐,诗
无题,张榘,楚湘旧俗，记包黍沈流，缅怀忠节。谁挽汨罗千丈雪，一洗些魂离别。赢得儿童，红丝缠臂，佳话年年说。龙舟争渡，搴旗捶鼓骄劣。谁念词客风流，菖蒲桃柳，忆闺门铺设。嚼徵含商陶雅兴，争似年时娱悦。青杏园林，一樽煮酒，当为浇凄切。南薰应解，把君愁袂吹裂。,宋,词
无题,朱雍,春事为谁来，枝上半留残雪。恰近小园香径，对霜林寒月。危阑凄断笛声长，吹到偏呜咽。最好短亭归路，有行人先折。,宋,词
无题,张榘,近家添得园亭，晓山时看飞云过。拥石栽梅，疏池傍竹，剪除芜污。更喜南墙，杏腮桃脸，含羞微露。算莺花世界，都来十亩，规模好、何须大。开放两眉上锁。把春前、新醅拨破。病酒无聊，且容觞客，无多酌我。底用歌喉，柳边自有，鸣禽相和。逗归来，折得花枝教看，似人人麽。,宋,词
无题,张孝祥,只倚精忠不要兵。卷旗直入蔡州城。贼营半夜落妖星。万旅云屯看整暇，十眉环坐却娉婷。白麻早晚下天庭。,宋,词
无题,赵彦端,天外秋云四散飞。波间风艇一时归。他年淮水东边月，犹为登临替落晖。夸客胜，数星稀。晚寒拂拂动秋衣。酒行不尽清光意，输与渔舟睡钓矶。,宋,词
无题,吕本中,柳色过疏篱。花又离披。旧时心绪没人知。记得一年寒食下，独自归时。归后却寻伊。月上嫌迟。十分斟酒不推辞。将为老来浑忘却，因甚沾衣。,宋,词
无题,魏了翁,才难如此。一门生许奇男子。长公更是惺惺底。千百年间，一寸心为纸。人知公在诗书里。天知公在诗书外。人间百顺由公起。公把无心，总备人间事。,宋,词
寄尹遷介叔  其九,劉跂,歌詞郢中來，未數白與賀。一斑昧全虎，端似隙中過。可憐光萬丈，不救妻子餓。平生嚴鄭公，皂隸有餘貨。,唐,律诗
擬寒山拾得二十首  其六,王安石,我讀萬卷書，識盡天下理。智者渠自知，愚者誰信爾。奇哉閑道人，跳出三句裏。獨悟自根本，不從他處起。,唐,律诗
无题,魏了翁,问梅花月里，谁解唱、小秦王。向三叠声中，兰桡荃棹，桂醑椒浆。明朝濮渝江上，对暮云、平野北风凉。准拟八千里路，破除九十春光。砚涵槐影漾旗常。披拂御炉香。念人世难逢，玉阶方寸，陛楯颜行。休言举人文字，系一生、穷达与行藏。凡卉都随岁换，幽兰不为人芳。,宋,词
禽蟲十二章 七,白居易,蟭螟殺敵蚊巢上，蠻觸交爭蝸角中。應是諸天觀下界，一微塵內鬬英雄。,唐,绝句
无题,韩玉,莫把团扇双鸾隔。要看玉溪头、春风客。妙处风骨潇闲，翠罗金缕瘦宜窄。转面两眉攒、青山色。到此月想精神，花似秀质。待与不清狂、如何得。奈向难驻朝云，易成春梦恨又积。送上七香车春草碧。,宋,词
无题,蒲寿宬,葭荻横披众木东。浪花如雪晚来风。云母幌，水晶宫。莲花一叶白头翁。,宋,词
依韵和田虎通判兼呈品防簽判四首  其一,陸佃,楚尾秦頭俗久移，豐穰仍值太平時。渚花盡日臨書幌，潭菊如今在酒巵。十里麝香行驛近，三竿紅日坐廳遲。愛君古錦囊中句，不負文忠國士知。,唐,律诗
幽薊行,張方平,昔者帝堯光宅本都冀，幽朔廼爲寰內地。舜肇十有二州此其一，禹服周藩有年祀。崆峒之英其人武，氣含陰殺樂鉦鼓。秦漢發吏守邊亭，世與其民扞中土。召伯功勤黑社傳，昭王意氣金臺古。我興北望涕交頤，念汝幽薊之奇士兮。今爲勛華光耀照四海，忍遂反衽偷生爲。吾民孰不願左袒，汝其共取燕支歸。,唐,词
聞畫眉鳥聲戲作,岳珂,木杪幽禽巧語新，何時曾記得名因。樣傳京兆成雙嫵，人指漁陽開小顰。儘稱如簧啼白晝，未須對鏡學青春。山中有叟嗒無語，短褐龐眉更笑人。,唐,律诗
和柯山玉上人三首  其三,林希逸,贊畫俱佳見似親，殷勤遠寄證前因。雖然說我夢中夢，却要知渠身外身。,唐,绝句
无题,史达祖,旧时明月旧时身。旧时梅萼新。旧时月底似梅人。梅春人不春。香入梦，粉成尘。情多多断魂。芙蓉孔雀夜温温。愁痕即泪痕。,宋,词
无题,张韫,花泥絮浪，殢春怀如酒。书卷炉熏梦清昼。唤玉京稳携手松乔，飞光里，笑傲白云林岫。仙人犹狡狯，洒雪吹冰，声落星河翠蛟走。问箬下留丹，别已千年，华表鹤、亦归来否。有洞口、桃花识刘郎，共一笑相迎，朱颜如旧。,宋,词
无题,张孝祥,五岭皆炎热，宜人独桂林。江南驿使未到，梅蕊破春心。繁会九衢三市，缥缈层楼杰观，雪片一冬深。自是清凉国，莫遣瘴烟侵。江山好，青罗带，碧玉簪。平沙细浪欲尽，陡起忽千寻。家种黄柑丹荔，户拾明珠翠羽，箫鼓夜沈沈。莫问骖鸾事，有酒且频斟。,宋,词
无题,王质,二百年间，十二时中，悲欢往来。但盖头一把，容身方丈，无多缘饰，莫遣尘埃。屈曲成幽，萧条生净，野草闲花都妙哉。家无力，虽然咫尺，强作萦回。竹斋。向背松斋。须次第、春兰秋菊开。在竹篱虚处，密栽甘橘，荆桥斜畔，疏种香梅。山芋芼羹，地黄酿粥，冬后春前皆可栽。门通水，荷汀蓼渚，足可徘徊。,宋,词
日長,韓淲,日長林影聚，早暮氣彌清。既自罕人跡，而猶聞市聲。物生各有態，境異俱忘情。門前酒誰來，吾其撞餘醒。,唐,律诗
无题,京镗,绣天锦地，浣花溪风物，尤为奇绝。无限兰舟相荡漾，缯彩重重装结。冀国遗踪，杜陵陈迹，疑信俱休说。笙歌丛里，旌旗光映林樾。自笑与蜀缘多，沧浪亭下，饱看烟波阔。屡疏求归才请得，知我家山心切。已是行人，犹陪佳客，莫放回船发。来年今日，相思惟共明月。,宋,词
原上新居十三首 八,王建,移家近住邨，貧苦自安存。細問梨果植，遠求花藥根。倩人開廢井，趂犢入新園。長愛當山立，黃昏不閉門。,唐,律诗
伏中作二首  其一,孔武仲,酷暑已旬日，薫炙勢自如。昨夜得佳雨，新凉生太虚。清風入窗牖，蚊蚋避衾？木末有勁氣，淅淅如秋初。稍見清泠池，幽香隨芙蕖。三伏已過兩，禦熱沛有餘。更得滂沱澤，大患自此除。中園有佳果，甕面有浮蛆。相過玩華月，北隣寧我疏。,唐,词
留題霍山應聖公廟,陳綱,峻極巍峨勢望雄，層巒疊嶂翠重重。爲神有感興唐祚，作鎮無疆福晉封。材産十州資構厦，泉分數邑潤耕農。幽巖舊榻高人隠，絕頂遺墳古帝蹤。欲雨片雲生峭壁，未明先日照危峰。斷崖當午晴雷震，深壑經秋積靄濃。樵去每逢游洞鹿，僧禪時見戲潭龍。名光祀典傳千載，仰祝牲牢致享恭。,唐,诗
對酒二首  其一,陸游,温如春色爽如秋，一榼燈前自獻酬。百萬愁魔降未得，故應用爾作戈矛。,唐,绝句
次韻芮漕國器憶去年上元二首  其二,周必大,門外人隨月，窗前竹動風。老便佳節靜，病幸綠樽空。春至鴻聲北，人遥蝶夢東。隔年詩有債，生理固知窮。,唐,律诗
无题,欧阳修,增之太长，减之太短，出群风格。施朱太赤，施粉太白，倾城颜色。慧多多，娇的的。天付与、教谁怜惜。除非我、偎著抱著，更有何人消得。,宋,词
桂隠花正開得誠齋木樨七言次韻奉酬,張鎡,未說香高衆卉林，清名先已入人深。衣青萼綠不見珮，屋貯阿嬌純用金。久恨酒腸慳似琖，更輸詩字響如砧。公能爲辦歸休計，肯向花前嘆陸沉。,唐,律诗
无题,赵善括,玉殿分荣两桂华。灵根移植在长沙。风姨先绽无双蕊，月姊重开第一花。金榜烂，玉音加。从今稳步上天霞。休夸水击三千里，且歌笙歌十万家。,宋,词
无题,张炎,遍插茱萸。人何处、客里顿懒携壶。雁影涵秋，绝似暮雨相呼。料得曾留堤上月，旧家伴侣有书无。谩嗟吁。数声怨抑，翻致无书。谁识飘零万里，更可怜倦翼，同此江湖。饮啄关心，知是近日何如。陶潜尚存菊径，且休羡松风陶隐居。沙汀冷，拣寒枝、不似烟水黄芦。,宋,词
无题,沈蔚,花过园林清荫浓。琅玕新脱笋，绿丛丛。雨声只在小池东。闲敧枕，直面芰荷风。长日敞帘栊。轻尘飞不到，画堂空。一尊今夜与谁同。人如玉，相对月明中。,宋,词
皇雅十首  其一三,尹洙,帝嗟汙邦，久罹于兵。或暴下以征，或敷虐以刑。予命中典，協于圖經。民服德音，室家以寧。,唐,词
无题,崔敦礼,暖日江南梅柳，春风堂上笙歌。满斟醽醁笑声哗。再拜千年寿嘏。清健非缘服玉，红颜不是苍霞。仙姿福禄自无涯。要看沧溟绿野。,宋,词
宮詞  其五一,周彥質,七夕宮娥設席祈，翠臺蓮燭靜交輝。綵樓逗曉蛛絲滿，女伴誰傳得巧歸。,唐,绝句
三和  其七,項安世,典誥殘于勝建，聲詩失自韓齊。一言蔽思無邪，三萬解曰若稽。,唐,其他
過野塘用杜老韻,丘葵,蛙浮成出字，雨點作圓紋。荷葉多於草，炊煙遠似雲。水清魚可數，村近鴨成羣。何日營茅屋，來茲避世紛。,唐,律诗
雜興六言十首  其九,劉克莊,一老遂開九秩，諸賢多入八哀。扶起風前玉樹，吸空月下金罍。,唐,其他
偈三首  其一,釋克勤,金鴨香銷錦繡幃，笙歌叢裏醉扶歸。少年一段風流事，祇許佳人獨自知。,唐,绝句
次韵和奉寧太尉相公見寄二首  其一,宋祁,賚弼昔營野，代工天眷深。此時蕭散樂，却似住巖陰。,唐,绝句
无题,吴则礼,林塘朱夏，雨过斑斑，绿苔绕地初遍。叶底雏莺，犹记日斜春晚。芙蕖靓妆红粉，傍高荷、闲倚歌扇。轻风起，縠纹滟滟，翠生波面。可是追凉月下，清坐久，微云屡遮星汉。露湿纶巾，遥望玉清台殿。白头共论胜事，须偿五湖深愿。南枝好，有南飞乌鹊，绕枝低转。,宋,词
无题,张任国,挂起招牌。一声喝采，旧店新开。熟事孩儿，家怀老子，毕竟招财。当初合下安排。又不豪门买呆。自古道、正身替代，见任添差。,宋,词
无题,吴泳,松舟桂楫。苕霅溪头别。秋后雨，春前雪。书凭湖雁寄，手把江蓠折。人未老，相看元似来时节。芳草鸣鶗鴂。野菜飞黄蝶。时易去，愁难说。析波浮玉醴，换火繙银叶。拚醉也，马蹄归踏梨花月。,宋,词
无题,郭应祥,香篆袅。瓶里梅英犹小。鸳瓦霜华睛欲晓。今年生日好。鬓绿颜朱不老。女嫁儿婚将了。四世团栾同一笑。人间如此少。,宋,词
无题,无名氏,月痮烟景。远思孤影。旧梦云飞，离魂冰冷。脉脉恨满东风。对孤鸿。翠珠尘冷香如雾。人何许。心逐章台絮。夜深酒醒烛暗，独倚危楼。为谁愁。,宋,词
自詠,陸游,射的山前一老樵，此生何敢辱旌招。繆緣學道肱三折，不遇知音尾半焦。去蠧區區慚啄木，附高矯矯鄙凌霄。但令窮死心無愧，也勝鳴珂事早朝。,唐,律诗
无题,无名氏,山重云起。断桥外、池塘水。晓来风定，竹枝相亚，残阳影里。多少风流，都在冷香疏蕊。江南千里。问折得、谁能寄。几番归去，酒醒月满，阑干十二。且隐深溪，免笑等闲桃李。,宋,词
元翁坐中見次元寄到和孔四飲王夔玉家長韵因次韵率元翁同作寄湓城,黄庭堅,雨罷山澤明，日長花柳困。遊絲上天衢，觀物得無悶。時從顧曲人，筍饌酌春醖。季子未識面，想見眉目俊。新詩如鳴絃，快讀開鄙吝。銅官魯諸生，事道三無慍。比來工五字，句法妙何遜。枯棋覆吳圖，青簡玩秦燼。葉暗黄鳥時，風號報花信。遙仰吟思苦，江錦割向盡。應煩王公子，又破黄封印。,唐,诗
无题,晏几道,彩袖殷勤捧玉锺。当年拼却醉颜红。舞低杨柳楼心月，歌尽桃花扇影风。从别后，忆相逢。几回魂梦与君同。今宵剩把银釭照，犹恐相逢是梦中。,宋,词
建康道中,方回,土入江東厚，民方浙右醇。疏松岡路雪，晴麥野田春。往事更離亂，衰年厭苦辛。興亡不須歎，請看石麒麟。,唐,律诗
書詩隠何元仲詩卷,廖行之,相馬玄黄牝牡，斲輪甘苦疾徐。元亮得琴中趣，彌明非世間書。,唐,其他
樂未央,曹勛,孝武初封禪，蘿圖寶曆新。開邊擢衛霍，儒術用平津。禮樂追三統，欽承奉百神。嵩呼膺萬壽，歡樂詎容陳。,唐,律诗
无题,柴望,问长江、几分秋色，三分浑在烟雨。何人折尽丝丝柳，此日送君南浦。帆且驻。试说著、羊裘钓雪今何许。鱼虾自舞。但一舸芦花，数声霜笛，鸥鹭自来去。年年事，流水朝朝暮暮。天涯长叹飘聚。衾寒不转钧天梦，楼外谁歌白纻。君莫诉。君试按、秦筝未必如锺吕。乡心最苦。算只有娟娟，马头皓月，今夜照归路。,宋,词
口號十首呈程殿撰  其一,陳造,白璧明璣每墮前，續貂輒復聳雙肩。一從歸作漳濱卧，不寄詩筒恰五年。,唐,绝句
和春遊三首  其三,廖行之,雨餘遲日放晴天，春入園林點化仙。爲約奚囊行秀野，更看花島媚清川。杖頭買醉多踰百，笑裏揮金知幾千。一段清狂誰會得，謾將高興付詩傳。,唐,律诗
无题,沈唐,朝觐俯尧阶。宠拜新恩天上回。欢动边城十万户，民怀。荣见旌旗却再来。清晓敞铃齐。庭下鸣鼍绮宴开。红袖两行频捧劝，金□。利市应销十二钗。,宋,词
秋風入我戶,嚴羽,秋風入我戶，翩翩動牀帷。咄唶中夜起，奈何我心悲。四海豈不大，傷哉無己知。,唐,诗
无题,曾颜,昨夜探寒梅，先报一阳消息。天遣花神妆点，衬贤侯清白。试将玉蕊比修龄，算枝头千百。更有不凡风味，付调羹仙客。,宋,词
新晴野步,陸游,吹盡浮雲旋作晴，郊原高下水縱橫。烟蕪漫漫如添色，谷鳥關關已變聲。迨酒賤時須痛飲，得人扶處儘閑行。隔湖遥指蘭亭路，鄰叟追隨羨眼明。,唐,律诗
无题,张孝祥,画戟斿闲刀入鞘。安石榴花，影落红栏小。似劝先生须饮釂。枕中鸿宝微传妙。衮衮锋车还急诏。满眼潇湘，总是恩波渺。归去槐庭思楚峤。觚稜月晓期分照。,宋,词
无题,曹勋,得抽头处好抽头。等待几时休。贤且广张四至，我早已优游。黄道服，布钱绉。煞风流。往来熟后，也没惊怕，也没忧愁。,宋,词
苦旱二首  其二,强至,赤地關中带幾州，濁涇清渭總如溝。野農不省天時晚，猶禱閒神望有秋。,唐,绝句
送馬秀才移家京洛便赴舉,劉長卿,自從爲楚客，不復掃荆扉。劒共丹誠在，書隨白髮歸。舊遊經亂靜，後進識君稀。空把相如賦，何人薦禮闈。,唐,律诗
无题,石孝友,六十仙翁抱桂栽。果符吉梦诞英才。上天与降麒麟种。明月还生蚌蛤胎。华阁启，玳筵开。快呼玉手捧金罍。要知远地无功客，曾到高门作贺来。,宋,词
无题,汪存,玉京此去春犹浅。正雪絮、马头零乱。姮娥剪就绿云裳，待来步蟾宫与换。明年二月桃花岸。棹双浆、浪平烟暖。扬州十里小红楼，尽卷上珠帘一半。,宋,词
无题,辛弃疾,桃李风前多妩媚，杨柳更温柔。唤取笙歌烂熳游。且莫管闲愁。好趁春晴连夜赏，雨便一春休。草草杯盘不要收。才晓更扶头。,宋,词
又泛西溪詩十首  其六,劉跂,下瀨忽驚花滿樹，踏舟常恐酒杯翻。鼻頭只怪香風遠，知是行過桃李村。,唐,绝句
明州推官鄭先輩,梅堯臣,應幕海邊郡，秋風千里歸。隨潮吳榜駛，轉浦楚山微。野橘霜前熟，江螯露下肥。還家候靈鵲，人想罷鳴機。,唐,律诗
次韻仲平十八日觀潮,周紫芝,吳兒輕生命如線，赤脚翻身踏江練。南人慣看心不驚，北客平生眼希見。海上潮來雪不如，中郎詩成錦初爛。句法豈但窺澄江，壯士何從挽天漢。飛流濺沫不足論，萬壑千巖此爲冠。觧言越嶠翠摩空，歲與浪花爭隱見。我亦蒼顔閲九州，始問江神得奇玩。六年東望西興雲，歲月崩奔一飛箭。擬將匹練作江圖，歸與故人誇偉觀。倘從江海識波濤，分逐秋篷共流轉。試令海若語馮夷，慚色自應須滿面。誰當更草海潮篇，詞采風流付王翰。,唐,诗
雜詠下 蒼鶴,洪适,吭赤羽毛蒼，華亭雪羞比。昂昂警露仙，翻作遼東豕。,唐,绝句
崔綿谷共賦亭次韵,洪咨夔,風度崔秋浦，聲名鄭子真。爲便官事少，不厭客來頻。竹裏觥籌密，花邊屐齒新。拍欄誰得句，喚起主林神。,唐,律诗
和粹老雲居之句  其一,彭汝礪,重陽不醉籬邊菊，故老匡廬訪遠公。信筆更題詩滿葉，總隨流水出雲中。,唐,绝句
官歸,李新,旅巢幾百指，水國漫三年。極望祇秋草，歸耕惟石田。不成便招隱，漸擬欲安禪。那得蘇司業，相逢乞酒錢。,唐,律诗
聖壽寺（三首） 三,無名氏,趺坐叢林下，朗吟白石巔。一丘盤曲處，中有老龍眠。（《古今圖書集成·職方典》一○八五《興化府部》）。,唐,词
无题,曹冠,水榭风台，竹轩梅径，双溪新创名园。极目遐观，碧岭敛散瑶烟。柳塘风皱清涟。烂红云、花岛争妍。艳妆佳丽，相携笑歌，学弄秋千。遨头多暇，命友寻芳，赏心行乐，物态熙然。偎香拾翠，雅宜飞盖联翩。满劝金船。任玉山、频醉花前。且留连，赏月画阑，拟斗婵娟。,宋,词
无题,辛弃疾,往年巃嵸堂前路。路上人夸通判雨。去年拄杖过瓢泉，县吏垂头民笑语。学窥圣处文章古。清到穷时风味苦。尊前老泪不成行，明日送君天上去。,宋,词
无题,晏几道,春残雨过，绿暗东池道。玉艳藏羞媚赪笑。记当时、已恨飞镜欢疏，那至此，仍苦题花信少。连环情未己，物是人非，月下疏梅似伊好。澹秀色，黯寒香，粲若春容，何心顾、闲花凡草。但莫使、情随岁华迁，便杳隔秦源，也须能到。,宋,词
无题,张元干,王孙陌上春风鞚。蕊珠宴、云軿从。归去笙歌常醉拥。蜡残花炬，月侵冰簟，惯作凉堂梦。玉人劝客钗斜凤。条脱擎杯腕嫌重。燕子入帘飞画栋。雨馀深院，漏催清夜，更轧秦筝送。,宋,词
无题,叶梦得,梦里江南浑不记，祗君幽户难忘。夜来急雪绕东堂。竹窗松径里，何处问归航。瓮底新醅应已熟，一尊知与谁尝。会须雄笔卷苍茫。雪涛声隐户，琼玉照颓墙。,宋,词
无题,贺铸,河阳官罢文园病，触绪萧然。犀麈流连。喜见清蟾似旧圆。人生聚散浮云似，回首明年。何处尊前。怅望星河共一天。,宋,词
无题,韩玉,柳外莺声碎。晚晴天、东风力软，嫩寒初退。花底觅春春已去，时见乱红飞坠。又闲傍、阑干十二。阑外青山烟缥缈，远连空、愁与眉峰对。凝望处，两叠翠。鸳鸯结带灵犀佩。绮屏深、香罗帐小，宝檠灯背。谁谓彩云和梦断，青翼阻寻后会。待都把、相思情缀。便做锦书难写恨，奈菱花、都见人憔悴。那更有，枕痕泪。,宋,词
邵監携詩相訪用集中閒居韻爲謝,黄公度,知君琢句用功深，屹立長城不受侵。紙上雲烟驚老眼，筆端風雨起予心。萬里初逢談衮衮，一尊相對樹陰陰。斯文入手豈易得，况復逃空喜足音。,唐,律诗
答國師,省澄,仰山嚙鏃話，擬議都難會。指擬益後來，言損這邊在。（《祖堂集》卷十八。）。,唐,词
琴曲歌辭 宛轉歌二首 一,劉方平,星參差，月二八，燈五枝。黃鶴瑤琴將別去，芙蓉羽帳惜空垂。歌宛轉，宛轉恨無窮。願爲波與浪，俱起碧流中。,唐,词
无题,罗志仁,晓莺催起。问当年秀色，为谁料理。怅别后、屏掩吴山，便楼燕月寒，鬓蝉云委。锦字无恁，付银烛、尽烧千纸。对寒泓静碧，又把去鸿，往恨都洗。桃花自贪结子。道东风有意，吹送流水。谩记得当日、心嫁卿卿，是日暮天寒，翠袖堪倚。扇月乘鸾，尽梦隔、婵娟千里。到嗔人、从今不信，画檐鹊喜。,宋,词
和別駕蕭世範贈玉巖詩四首  其四,無名氏,富貴須論命有無，謀身只是半行書。饑腸不羨千鍾粟，廣厦何如一畝居。世路茫茫終偃蹇，生涯處處是贏餘。蕭條此道誰爲助，掩卷時過長者居。,唐,律诗
无题,无名氏,斗帐高眠，寒窗静、潇潇雨意。南楼近、更移三鼓，漏传一水。点点不离杨柳外，声声只在芭蕉里。也不管、滴破故乡心，愁人耳。无似有，游丝细。聚复散，真珠碎。天应分付与，别离滋味。破我一床蝴蝶梦，输他双枕鸳鸯睡。向此际、别有好思量，人千里。,宋,词
程參政挽詩三首  其二,洪适,聖主更琴瑟，真儒政事參。上階占兩兩，東第得潭潭。忽卧漳濱疾，虛傳澠水談。驊騮好千里，底事學吳蠶。,唐,律诗
无题,魏了翁,烟雨敛江色，江水大於杯。蓬窗一枕霄梦，忽忽到无怀。苦被江头新涨，推起天涯倦客，万里片帆开。收用到我辈，天下岂无才。路漫漫，行又止，信还猜。渊鱼得失有分，须载月明回。寄语鹤山亲友，若访吾庐花柳，为我扫烟埃。去去党无辱，振袂早归来。,宋,词
无题,叶梦得,晓雨洗新妆，艳艳惊衰眼。不趁东风取次开，待得清霜晚。曲港照回流，影乱微波浅。作态低昂好自持，水阔烟波远。,宋,词
鴈山羅漢寺省王總幹之墓待和甫主簿之來,戴復古,山鳥怪儒衣，遊山我亦癡。叫雲雲不應，問水水相知。俗物刺人眼，春風發我詩。噪簷鴉鵲喜，主簿有來期。,唐,律诗
无题,蔡伸,相思情味堪伤。谁与话衷肠。明朝见也，桃花人面，碧藓回廊。别后相逢唯有梦，梦回时、展转思量。不如早睡，今宵魂梦，先到伊行。,宋,词
无题,辛弃疾,有甚闲愁可皱眉。老怀无绪自伤悲。百年旋逐花阴转，万事长看鬓发知。溪上枕，竹间棋。怕寻酒伴懒吟诗。十分筋力夸强健，只比年时病起时。,宋,词
毅齋即事,徐僑,自吾齋外付諸兒，除却詩書總不知。苔色上侵閑坐處，鳥聲來和獨吟時。十分秋氣重陽近，一味天涼老者宜。調得身心能自慊，止吾所止復何疑。,唐,律诗
无题,张孝祥,舞凤飞龙五百年。尽将锦绣裹山川。王家券册诸孙嗣，主第笙歌故国传。居玉铉，拥金蝉。祗今门户庆蝉联。君侯合侍明光殿，且作横槎海上仙。,宋,词
宋武帝,王十朋,宋武英雄世莫加，長驅千里定中華。乘機不據金湯險，自剖乾坤作兩家。,唐,绝句
无题,赵以夫,葵扇秋来贱。阿谁知、初回轻暑，又教题遍。不是琵琶知音少，无限如簧巧啭。倩说似、长门休怨。莫把蛾眉与人妒，但疏梅、淡月深深院。临宝鉴，欲妆懒。少时声价倾粱苑。到中年，也曾落魄，雾收云卷。待入汉庭金马去，洒笔长江滚滚。好留取、才名久远。过眼荣华俱尘土，听关睢、盈耳离骚婉。歌不足，为嗟叹。,宋,词
沿檄澗上將回呈元立,韓淲,一夜西風入南澗，便作秋聲無畔岸。蕭蕭涼氣夢初回，不奈離愁送遊宦。人生義命當樂天，倒睨鍾鼎初悠然。明發分手莫惆悵，他年看我棲林泉。,唐,律诗
无题,程大昌,身寿又康强，谢天将并。耳目聪明行步壮。登高挥翰，不用瞠眉扶杖。华堂偕老处，儿孙王。只恨萍蓬，他乡浮荡。回首故山便惆怅。今年生日，忽似还家模样。当缘风絮韫，来赓唱。,宋,词
溪行  其三,方岳,宇宙一傳舍，日月雙車輪。人於萬古中，何翅肘屈伸。顔跖有不同，同作松下塵。吾年已如此，幾見花柳新。,唐,律诗
端明殿學士張公挽詞  其四,樓鑰,昔幸參朝列，於公更有連。規橅包世界，風義薄雲天。送別詩猶在，貽書墨尚鮮。偉人無復見，惟務寶青氈。,唐,律诗
无题,刘克庄,仙风道骨北山翁。万卷著胸中。涣若宦情冰释，作□醉面桃红。千林冻槁，一枝雪艳，消息先通。颜色□青精饭，姓名在碧纱笼。,宋,词
无题,黄中辅,快磨三尺剑，欲斩佞臣头。,宋,词
次韻吏隱堂二首  其二,釋德洪,此堂華構面層城，意趣追回萬古情。落帽被嘲真有道，買金償謗亦求名。黄庭卷掩凝香縷，畫戟門深列衛兵。安用山林笑朝市，戲將軒冕寄餘生。,唐,律诗
无题,王十朋,春色融融，东风吹散花千树。雪香飘处。寒食江村暮。左掖看花，多少词人赋。花无语。一枝春雨。惟有香山句。,宋,词
无题,柳永,清旦朝金母，斜阳醉玉龟。天风摇曳六铢衣。鹤背觉孤危。贪看海蟾狂戏。不道九关齐闭。相将何处寄良宵。还去访三茅。,宋,词
白髮,白居易,白髮生來三十年，而今鬚鬢盡皤然。歌吟終日如狂叟，衰疾多時似瘦仙。八戒夜持香火印，三光朝念蘂珠篇。其餘便被春收拾，不作閑遊即醉眠。,唐,律诗
无题,刘过,楼上佳人楚楚，天边皓月徐徐。呼童忙为卷虾须。试问中情几句。圆少却因底事，缺多毕竟何如。嫦娥无语谩踌躇。飞过画栏西去。,宋,词
贈子常二首  其一,李昭玘,幽蘭一曲思無涯，炊熟黄粱日已斜。閉戶終年心似水，讀書萬卷眼生花。汗流不舍浯溪刻，糧絕猶須北苑芽。束帛不來人已老，只將清白付吾家。,唐,律诗
无题,王千秋,天气过烧灯，初闲人倦。晓色曈昽绣帘卷。聚星歌扇，一簇雪香琼软。寿杯争要把，从他满。低低笑祝，年龄遐远。息驾无由遂公愿。东风吹喜，又做眉黄一点。便参鹓鹭入，常朝殿。,宋,词
別張袁州五首  其五,彭龜年,平生學不力，莫移資稟偏。疎愚寡周防，戇直絀巧諞。出身仕官府，何幸依仁賢。樸樕本無庸，刻畫幾成妍。江湖政浩蕩，雲漢難攀緣。何以慰我思，一語當韋弦。,唐,诗
懷玉山舊遊寄王彥博徐審知  其二,趙蕃,何人作亭山半道，頗解發舒山掩藏。幾度携筇挽君去，月高人寂尚繩牀。,唐,绝句
无题,宋先生,说甚坎离龙共虎，休言火候周天。阳精不走自神全。双关明有路，直上至泥丸。牢锁金关并玉户，日魂月魄烹煎。三宫都满体牢坚。阳神朝上帝，永劫作天仙。,宋,词
送王山人,謝薖,秋風蕭瑟賦歸歟，此去懸知金有魚。我亦羡君無奪糈，長沙終負過秦書。,唐,绝句
和陳提舉喜雨  其一,陽枋,愁歎何繇達灝穹，秋成恐墮渺茫中。五龍偃蹇藏深廟，六佛慈悲會一宮。帝勅名山諸洞閉，醮開太乙獨函通。應憐赤子車中鮒，爲激西江遍處同。,唐,律诗
无题,魏了翁,无边春色。试从汉谕堂边觅。儿前上寿孙扶掖。九十娘娘，身是五朝客。眼前富贵浑闲历。个中真乐天然的。儿孙强劝持馀沥。娘道休休，明日儿生日。,宋,词
弘齋詩,項安世,剛健中正純粹精，含弘光大品物亨。兩儀成列易道行，有首無腹非人形。李侯毅甚將無朋，少年讀易老愈明。以龍代馬變始生，以九代七坤始神。與天同德體必弘，負載萬古非蚊虻。我無筆力回子鯨，何以贈之有西銘。,唐,诗
京中懷歸,羅孟郊,一自題名後，思歸何日歸。雖然著宮錦，不及無斑衣。故里桑榆晚，他鄉雨雪霏。庭前停玉軫，目送鴈南歸。,唐,律诗
无题,张继先,严寒冬月。前日阳生几降雪。松柏凌霄。森耸庭中叹后凋。昔人犹豫。身入山林深静处。今古同符。好趁笙歌且自娱。,宋,词
湖南道中三首  其三,王阮,萬壑千巖我一家，別來空自鎖煙霞。閑雲不放行人望，故向東南角上遮。,唐,绝句
東京府縣諸公與綦毋潛李頎相送至白馬寺宿,王昌齡,鞍馬上東門，裴回入孤舟。賢豪相追送，即櫂千里流。赤岸落日在，空波微煙收。薄宦忘機括，醉來即淹留。月明見古寺，林外登高樓。南風開長廊，夏夜如涼秋。江月照吳縣，西歸夢中遊。,唐,诗
書意二首  其一,陸游,我本三生世外人，幻軀其實强冠巾。稍能閉戶學種菜，時亦長歌行負薪。一醉却非身外事，百年終是冢中塵。君知夢境無根底，莫信人言想與因。,唐,律诗
八月十五日看潮五絕  其四,蘇軾,吳兒生長狎濤淵，冒利輕生不自憐。東海若知明主意，應教斥鹵變桑田。,唐,绝句
无题,葛胜仲,凉飙破暑，清歌萦坐，缺月稀星庭户。瓜华草草具杯盘，喜共浥、初筵零露。天孙东处，牵牛西望，劝汝一杯清醑。精灵何必待秋通，为一洗、朦胧今古。,宋,词
无题,朱敦儒,水云晚照。浮生了了，霜风衰草。日月金梭，江山春梦，天多人少。赤松认得虚空，便一向、飞腾缥缈。直上蓬瀛，回看沧海，凄然长啸。,宋,词
寄題許州錢相公信美亭,范仲淹,華搆高軒敞，名湖一面分。星辰居上相，鼓吹燕中軍。山色來嵩室，風光徹汝墳。杉篁涵晚翠，蘭茝薦時薫。坐嘯頻乘月，歸懷幾望雲。迥臨黄霸俗，遠味仲宣文。萬户方開國，三階復致君。斯亭比棠樹，千載頌清芬。,唐,诗
秋宿臨江驛,杜荀鶴,南來北去二三年，年去年來兩鬢斑。舉世盡從愁裏老，誰人肯向死前閑。漁舟火影寒歸浦，驛路鈴聲夜過山。身事未成歸未得，聽猿鞭馬入長關。,唐,律诗
次韻張漢卿夢庵十八詠 醉宜,史浩,何人過三徑，共此麴糱春。月下倩人扶，花影鋪滿身。,唐,绝句
杜門絕俸呈陳倅,虞儔,家食年來嘆不充，支離受粟信無功。白頭慈母須微祿，青眼何人到寓公。未辦殺鷄留郭泰，更能給俸助盧仝。半生畫餠真堪笑，已戒奴星好送窮。,唐,律诗
早夏言懷,文彥博,碧檻初榮槿，芳園已莠葽。翠岑應解鹿，高樹欲鳴蜩。霞綺籠飛觀，雲峯映瑣寮。霜紈徒比月，仙馭好凌飚。寒水沉朱李，新吟寄綠蕉。藥房清氣爽，荃壁冷香消。玉沼賀荷嫩，蘭禳乳燕嬌。薄帷安畫石，幽徑採神虈。每欲求飛雪，常思造結瑶。浩歌頻倚瑟，長袖幾炊彫。靜對黄梅雨，閑吹紫玉簫。砌榴紅爛熳，窗岫碧岧嶢。袁趾疏還往，顔居正寂寥。且傾光祿酒，莫發采菱謠。,唐,诗
无题,陈允平,春满芝田，正鹤飞空霭，龟引清涟。祥云满谷缥缈，非雾非烟。莺花燕柳，占年年、三月长安。天气好，新声暖响，东风十二雕阑。葱蒨兽炉香袅，映金貂玉佩，绿鬓朱颜。何妨买花载酒，日日湖边。烟光万顷，恁清闲、才是神仙。芳昼永，珠帘静卷，悠然相对南山。,宋,词
偈頌一百三十三首  其二一,釋居簡,今日中夏了也，畢竟事作麽生。當陽一機，轉身一步。左右逢原，了無回互。本等牧牛人，何曾頭角露。,唐,词
佛巖塔,吳栻,灑落巖題宴寂高，旋添香火掛青袍。霜頭不懼九侯劍，雪臂應□二祖刀。月照瓦棺服虎兕，風吹石室嘯狷猿。簷前舊雨天花處，循想眉間兩白毫。,唐,词
和陳舜弼中秋有感三首  其二,馮時行,相別相逢總是天，朅來醉月又經年。君歸已買三山馬，我去仍求一水船。貧富勿論俱是夢，雨暘休問苦無田。中秋已過重陽近，頻向離筵醉拍肩。,唐,律诗
无题,王奕,九曲青溪，千年陈迹，往事不堪依据。老我重来，海乾石烂，那复断碑残础。应讶野王当日，三弄罢、乍无语。□□□。高牙大纛船如屋，又少甚笙歌，翠云箫鼓。流恨入寒筝，离合君臣良苦。花落几春□，无此一番风雨。是何人、尚秦淮门馆，柳桥荷浦。,宋,词
上何太宰生日二首  其一,强至,斗杓西揭柄，南呂已飛灰。芝室占熊夢，蓬山挺梓材。世欣金鷟見，人慶玉麟來。天意非難料，行看位上台。,唐,律诗
无题,魏了翁,正秋阴盛处，忽荡起、一冰轮。甚汉魏从前，才人胜士，断简残文。都无一词赏玩，更拟将、美色似非伦。此意谁能领会，自夸光景长新。得阴多处倍精神。俗眼转增明。向大第高楼，痴儿呆女，脆竹繁裀。此心到头未稳，莫古人、真不及今人。坐看两仪消长，静观千古浇淳。,宋,词
淡紫,賈似道,名爲淡紫遍身明，項如青靛齒紫紅。頭上三尖腰要闊，戰得場中不敢逢。,唐,绝句
與胡祠部游法華山,蘇軾,陂湖欲盡山爲界，始見寒泉落高派。道人未放泉出山，曲折虛堂瀉清快。使君年老尚兒戲，綠棹紅船舞澎湃。一笑翻杯水濺裙，餘歡濯足波生隘。長松攙天龍起立，蒼藤倒谷雲崩壞。仰穿蒙密得清曠，一覽震澤吁可怪。誰云四萬八千頃，渺渺東盡日所曬。歸途十里盡風荷，清唱一聲聞露薤。嗟予少小慕真隠，白髮青衫天所械。忽逢佳士與名山，何異枯楊便馬疥。君猶鸞鶴偶飄墮，六翮如雲豈長鎩。不將新句紀茲游，恐負山中清浄債。,唐,诗
有所思,高吉,上山采芳桂，不盈一掬金。金色容易變，零落傷我心。欲以遺所思，山遥水沈沈。微物豈足貴，但感歲月深。,唐,律诗
无题,无名氏,相误。桃源路。万里苍苍烟水暮。留君不住君须去。秋月春风闲度。桃花零乱如红雨。人面不知何处。,宋,词
无题,无名氏,郎星初度一旬前。瑞雪早蹁跹。金节耆祥称寿，一妃宣劝迎年。锦天绣地，薰香手祷，福禄如川。只恐催呈魏笏，便还紫橐青毡。,宋,词
左原詩三十二首 西高山,王十朋,壓頂花枝紅欲燎，導前旌節閙如訶。倚窗拄頰時時好，何止朝來爽氣多。,唐,绝句
渚宮莫問詩一十五首 一,齊己,莫問疎人事，王侯已任伊。不妨隨野性，還似在山時。靜入無聲樂，狂拋正律詩。自爲仍自愛，清淨裏尋思。,唐,律诗
无题,洪适,春意渐盈盈，窗外小桃堪折。若问得人怜处，是轻颦时节。主人特地出红妆，不要云心月。三径虽然冷淡，有采莲舟楫。,宋,词
无题,欧阳修,风迟日媚烟光好。绿树依依芳意早。年华容易即凋零，春色只宜长恨少。池塘隐隐惊雷晓。柳眼未开梅萼小。尊前贪爱物华新，不道物新人渐老。,宋,词
馬郎婦贊,釋心月,鏡裏精神，風前調度。手執蓮經，換人腸肚。錦鱗吞釣上鈎來，黄金骨已騰空去。,唐,词
无题,刘翰,双玉节，到神京。碧杯仙露冷如冰。一声金磬千花发，洞口天风吹洒醒。,宋,词
上憲使張郎中壽借西山集中甲申秋所賦雨荷詩韻,程公許,榮途驚一世，志士獨苦心。君看曲江公，中宵梁父吟。豈無平反笑，可使貫索沉。獨醒睨衆醉，枉尺那直尋。世事本前期，朱明多盛陰。氣運有伸屈，扶持要賢能。金甌一擲誤，天步深淵臨。瓊圃擷衆芳，願以遺美人。繡斧岷雪外，閶闔雲海深。請彈薰風絃，再拜壽斝斟。功名儻來耳，一念君與親。,唐,诗
賦得玉水記方流,鄭俞,積水綦文動，因知玉產幽。如天涵素色，侔地引方流。潛潤滋雲起，熒華射浪浮。魚龍泉不夜，草木岸無秋。璧沼寧堪比，瑤池詎可儔。若非懸坐測，誰復寄冥搜。,唐,诗
无题,李曾伯,仿离骚、览揆度新讴，空云霭乌丝。把长庚才调，小施筹笔，犹处囊锥。鸾枳鸂滩发轫，指日问朝衣。雪片梅花外，已露南枝。休羡汉疏晋阮，记当年楚产，同是家儿。怅岁华如许，同官复同时。引宫商、细赓郢唱，向樽前、谁为一歌之。蓬壶侣，长春不老，有美人兮。,宋,词
无题,毛滂,一亩清阴，半天潇洒松窗午。床头秋色小屏山，碧帐垂烟缕。枕畔风摇绿户。唤人醒、不教梦去。可怜恰到，瘦石寒泉，冷云幽处。,宋,词
和林處士梅詩八首  其一,劉學箕,年年江上見梅時，憶著西湖處士詩。香暗影疎清到骨，水邊籬下雪融枝。可知寒谷先回律，會是東皇肯與私。竹逕松扉留作伴，莫教風伯肆狂吹。,唐,律诗
无题,吴则礼,雪馀寒退。惟有青松在。春不加荣寒不悴。用舍如公都耐。流肪磊落龟蛇。会留红日西斜。欲助我公寿骨，蟠桃等见桃花。,宋,词
无题,何澹,乐禁初开，平地耸、海山清绝。千里内、欢声和气，可融霜雪。盛事终将椽笔记，新歌翻入梨园拍。道古来、南国做元宵，今宵别。灯万碗，花千结。星斗上，天浮月。向玉绳低处，笙箫高发。人物尽夸长乐郡，儿童争庆烧灯节。疑此身、清梦到华胥，朝金阙。,宋,词
送子野,歐陽修,四時慘舒不可調，冬夏寒暑易鬰陶。春陽著物大軟媚，獨有秋節最勁豪。金方堅剛屏炎瘴，兌氣高爽清風飚。煙霞破散灝氣豁，山河震發地脈摇。天開寶鑑露寒月，海拍積雪卷怒潮。光輝通透奪星耀，蟠潛驚奮鬭蜃蛟。高樓精爽毛髮竦，壯懷直恐衝斗杓。欲飛輕衣上拂漢，擬乘王氣戲鷺濤。念時文法密於織，覊縻束縛不自聊。豈無策議獻人主，扼持舌在口已膠。當秋且幸際軒豁，誰能兒女聽螗蜩。君方壯歲襟宇快，名聲樂與家聲高。輕舟從遊山川底，詩酒合興皆翹翹。堪嗟宋玉自悲攪，可並張翰同逍遥。功名富貴有時到，忍把壯節良辰消。,唐,诗
无题,晏殊,露莲双脸远山眉。偏与淡妆宜。小庭帘幕春晚，闲共柳丝垂。人别后，月圆时。信迟迟。心心念念，说尽无凭，只是相思。,宋,词
无题,袁去华,竹阴窗户荐微凉，积雨郊墟新霁。万里飞云都过尽，天阙星河如洗。檐隙风来，流萤飘堕，苒苒还飞起。魂清骨冷，坐来衣润空翠。勘笑丘壑闲身，儒冠相误，著青衫朝市。功业君看清镜里，两鬓于今如此。身外纷纷，倘来适去，到了成何事。人生一世，种瓜何处无地。,宋,词
无题,刘克庄,尽说番和汉。这琵琶、依稀似曲，蓦然弦断。作麽一年来一度，欺得南人技短。叹几处、城危如卵。元凯后身居玉帐，报胡儿、休作寻常看。布严令，运奇算。开门决斗雌雄判。笑中宵、奚车毡屋，兽惊禽散。个个巍冠横尘柄，谁了君王此段。也莫靠、长江能限。不论周郎并幼度，便仲尼、复起嗟微管。驰露布，筑京观。,宋,词
讀李白集用奴字韻,李綱,謫仙英豪盖一世，醉使力士如使奴。當時左右悉諛佞，驚怪恇怯應逃逋。我生端在千載後，祭公只用一束芻。遺編凛凛有生氣，玩味無斁誰如吾。,唐,律诗
文宣王及其弟子贊  其六四,宋高宗,多能鄙事，聖人曲意。惟其知之，是以不試。宗魯雖友，弔必以義。尚師嘉言，祀亦罔替。,唐,其他
步王盧溪韻  其二,胡夢昱,瘴地人憂我莫支，人雖危我我何危。元來憂國不怕死，非爲捐身要出奇。肯怨江山千里遠，幸逢天地一時知。孔光張禹人無笑，祿位輸他善保持。,唐,律诗
偈頌一百三十三首  其六二,釋居簡,未發足南方已前，早知錯了底十有五雙。往往當面諱却，不肯承當。若不將錯就錯，未免雪上加霜。我者裏纂節去處，聽他烟棹上瞿塘。,唐,词
无题,刘辰翁,天地有中气，第一是中元。新秋七七，月出河汉斗牛间。正是使君初度，如见中州河岳，绿鬓又朱颜。茎露一杯酒，清彻瑞人寰。大暑退，潢潦净，彩云斑。三壬三甲厚重，屹不动如山。从此五风十雨，自可三年一日，香寝镇狮蛮。起舞愿公寿，未可愿公还。,宋,词
无题,曹勋,准拟中秋快客情。新亭雨后喜登临。彩蟾特地中宵出，吹散层云十日阴。松露重，月烟深。祥云捧玉到天心。金波动是经年别，为酌金荷醉碧琳。,宋,词
无题,程大昌,一岁一生朝，一番老相。无欲无营亦无望。看经写字，且做闲中气象。闭门人阒静，心清旷。骨肉团栾，一杯相向。野蔌家肴竞来饷。真情直话，不用逢迎俯仰。从他人笑道，不时样。,宋,词
无题,张辑,忆昔风流秋社里，几人冰雪襟期。凉风吹散梦参差。寒灯多少恨，长笛不堪吹。别去化龙潭上水，东来不寄相思。白鸥应笑太忘机。沙头重载酒，休负桂花枝。,宋,词
樂山堂,尤袤,草堂有遺基，榛莽歲月久。我來始經葺，挹翠開戶牖。羣山供嘯傲，萬象皆奔走。所以名樂山，欲企仁者壽。,唐,律诗
立春,晁沖之,巧勝金花真樂事，堆盤細菜亦宜人。自慚白髮嘲吾老，不上譙門看打春。,唐,绝句
无题,朱敦儒,花涨藤江，草熏鸭步。锦帆兰棹分春去。二翁元是一溪云，暂为山北山南雨。绿酒多斟，白须休觑。飞丹约定烟霞侣。与君先占赤城春，回桡早趁桃源路。,宋,词
泊上虞驛來日行四首  其四,陳造,龍公底戲劇，長嘯暝江天。雨鵲翻仍語，風舟舞不前。,唐,绝句
无题,魏了翁,十载交盟可重寻。剩於棠茇细论心。云障晚日供秋思，风递荷书作晚阴。纡胜引，豁尘襟。未须紫马去骎骎。玻璃无计留君住，但乞天公三日霖。,宋,词
无题,无名氏,金陵秋早。四日中元到。天降诞，真英表。长庚腾瑞气，箕宿增辉耀。膺帝渥，十连镇抚民多少。莫惜椒觞倒。祝寿称难老。分帅阃，江东小。看看飞诏下，早趣黄扉召。平章了，长生学取神仙道。,宋,词
无题,李彭老,露轻风细。中庭夜色凉如水。荷香柳影成秋意。萤冷无光，凉入树声碎。玉箫金缕西楼醉。长吟短舞花阴地。素娥应笑人憔悴。漏歇帘空，低照半床睡。,宋,词
投誠齋  其二,劉過,蓬萊東觀是亨衢，經國文章要鉅儒。頓著五花猶不判，却于注易下工夫。,唐,绝句
无题,史浩,清淡无限，林下逢人少。骑马踏红尘，恁区区、何时是了。名场利海，毕竟白头翁，山簇翠，水拖蓝，只个生涯好。君侯洒落，卜筑开冰沼。三径直危楼，遍岩隈、幽花香草。风勾月引，馀事作诗人，词歌雪，气凌云，寒瘦伦郊岛。,宋,词
詩美校書郎彭方迥,黄莊,廬陵間氣歐陽公，宗主文脈魁蘭宮。給札詔來簡眷濃，職居館閣譽望隆。聖明天子是仁宗，拔賢招俊萃羣工。希文何爲去匆匆，諫官不言祗蔽蒙。惟公壁立秉精忠，獨抱鯾論心忡忡。顯責若訥極匪躬，飄然夷陵凜高風。高風凜冽誰能同，地靈人傑國不空。魁名自見六一翁，翱翔天祿名尤崇。忠肝義膽何其雄，憤彼陰邪後內訌。崇論宏議要力攻，責彼諫者達四聰。摧姦擊佞深有功，吁嗟衆目昏如蒙。劃然見此光瞳瞳，吁嗟衆耳塞如聾。轟然聞此聲渢渢，丹心一片對穹窿。名齊歐老壓岱宗，頼有諫臣鑒由中。賢相意與公議融，全名不作夷陵窮。公心豈計窮與通，使我躍起激懦衷。賢哉兩魁碩且洪，仁山突兀文水淙。,唐,诗
送田承君隱大留山,鄒浩,田郎風節薄清旻，耻踏冥冥車馬塵。遠業不應忘魏闕，高人聊喜得東鄰。鹿門隱去曾携子，綿上歸來亦侍親。早晚雲飛雨天下，勒移何愧北山神。,唐,律诗
无题,贺铸,收锦字，下鸳机。净拂床砧夜捣衣。马上少年今健否，过瓜时见雁南归。,宋,词
无题,黄裳,扁舟寓兴，江湖上、无人知道名姓。忘机对景，咫尺群鸥相认。烟雨急、一片篷声碎，醉眼看山还醒。晴云断，狂风信。寒蟾倒，远山影。谁听。横琴数曲，瑶池夜冷。这些子、名利休问。况是物、都归幻境。须臾百年梦，去来无定。向婵娟、留住青春，笑世上、风流多病。蒹葭渚，芙蓉径。放侯印，趁渔艇。争甚。须知九鼎，金砂如圣。,宋,词
挽張州尹夫人,陸文圭,新頒五色金花誥，彩服兒孫正滿堂。不見魚軒隨五馬，空令鸞鏡照孤凰。車中鬢老愁潘岳，案上眉低憶孟光。流水無情飄素幔，凉宵燕寢獨凝香。,唐,律诗
讀故友于君集,劉言史,大底從頭總是悲，就中偏愴築城詞。依然想得初成日，寄出秋山與我時。,唐,绝句
送鄭君瑞知閩清,劉克莊,茲邑猶淳古，君行作長官。假令三尺密，終有一分寬。栗里歸差易，桐鄉愛極難。千峯青繞郭，暇日想凭欄。,唐,律诗
張昌宗,徐鈞,乘鶴吹笙想俊遊，醜聞宮掖擅風流。身膏斧躓終塵土，若比蓮花花亦羞。,唐,绝句
和推官  其一,韓淲,雨餘千里得安眠，凉翼條苗綠滿川。郡幕有賢時自熟，不勞水利問農田。,唐,绝句
示鄉人陳生,劉敞,我祖學蘆山，潛光玩詩書。君家獨先覺，一見矜里閭。固有如陳平，長貧賤者乎。青雲果自致，遠鑒驚羣愚。鳴風兆有媯，懿占信不誣。粲然諸子賢，仕各列大夫。號稱萬石君，盛事衣冠無。聲華輝圖史，豈獨榮枌榆。外族繼清高，恥爲事物拘。未嘗入城府，奕世風不渝。宜有羔鴈求，怪其久闕如。君來就鄉賦，信足光慶餘。郡守勸駕行，紫庭與計俱。努力事學問，豫章擢扶疏。游子懷故鄉，矧伊接葭莩。勉率爲歌詩，尚能念起予。,唐,诗
无题,史浩,鹤冷风亭，鸿迷烟渚，晓来雪意填空。酿成佳瑞，端为兆年丰。况有神娲妙手，调和得、云彩皆同。楼台上，铺琼缀玉，随步广寒宫。天公。开地轴，八紘混一，莫辨堤封。又须教、归禽狡兽沈踪。坐见花敷万木，谁知道、春已输工。三杯酒，西湖父老，相与话时雍。,宋,词
次韻曹宰聽舅氏彈琴,方岳,有客夜鼓龍門琴，風露漠漠侵秋庭。妙彈幽響落指外，此意難以兩耳聽。參橫斗轉四山寂，但聞別鶴之夜怨，離鸞之晨吟。挐音誰適鳴滄浪，寅緣葦間情衋傷。忽然浩歎聲軒昂，二十八宿俱韜藏。少焉月出流寒光，但見山蒼蒼兮江泱泱。爾乃舂容大篇，寂寞短章。謬攸一笑天所吝，亦恐此樂不可常。吾當爲君譜入渭陽操，莫彈履霜似傷孝。碧桐翠竹夜生寒，折楊皇華何足道。人生百年幾今夕，我思古人心忽忽。黄金擬鑄鍾子期，此言每墮槐安國。,唐,词
无题,李商英,喜琼筵乍启，似王母、宴瑶池。正珠履骈肩，群仙间坐，冰玉交辉。新词更兼旧曲，听歌声、宛转绕屏帏。一缕龙香水麝，满堂如彩云飞。金卮主献宾酬。无算数醉如泥。诮不管山翁，霜髯皓鬓，为插花枝。更阑带花归去，有馀香、冉冉惹人衣。一枕华胥梦觉，恍然身在桃溪。,宋,词
无题,吴文英,云深山坞，烟冷江皋，人生未易相逢。一笑灯前，钗行两两春容。清芳夜争真态，引生香、撩乱东风。探花手，与安排金屋，懊恼司空。憔悴敧翘委佩，恨玉奴销瘦，飞趁轻鸿。试问知心，尊前谁最情浓。连呼紫云伴醉，小丁香、才吐微红。还解语，待携归、行雨梦中。,宋,词
无题,毛并,飞盖满南园，想见八仙遥集。几树海棠开遍，正新晴天色。休辞一醉任扶还，衣上酒痕湿。便恐岁华催去，听秋虫相泣。,宋,词
同曼叔遊高陽山,韓維,久聞高陽勝，近在汝州側。跂予三年望，我願今卒獲。烟雲函兩山，臺殿開半壁。解鞍高林下，仰視怯登陟。蒼松盤老枝，矯矯入檐隙。微風韵其上，落耳寒惻惻。枇杷兩高樹，中國所未識。葉間青實駢，大與蜀土敵。我來暮暮後，花草已狼籍。不見躑躅紅，西巖向人碧。出門步榛薈，微逕不可索。援籬下幽澗，剝蘚題蒼石。鳥啼無定音，虎鬥有遺迹。石臺平挺挺，野竹瘦歷歷。主人尉下邑，奔走困符檄。喜我蕭散人，幽奇共搜剔。息陰時一憩，貪勝還自力。歸時山氣冷，草露濕遊屐。舉手謝峰巒，高秋復來覿。,唐,诗
无题,王之望,玉楼玄圃，旧是神仙伴。鸣佩时朝紫皇殿。种蟠桃成树，碧柰开花，著子满，金母盘中屡献。飘然乘彩凤，东望蓬莱，曾共扁舟五湖泛。正珈笄未老，兰玉盈前，春欲转、喜对芳辰开宴。愿绿发朱颜镇长新，教岁岁年年，寿觞深劝。,宋,词
夜坐,舒邦佐,霜蟾照戶鼓三更，獨坐蒲團一盞燈。名利此時都踏破，分明一箇在家僧。,唐,绝句
无题,苏轼,归去来兮，吾归何处，万里家在岷峨。百年强半，来日苦无多。坐见黄州再闰，儿童尽、楚语吴歌。山中友，鸡豚社酒，相劝老东坡。云何。当此去，人生底事，来往如梭。待闲看，秋风洛水清波。好在堂前细柳，应念我、莫翦柔柯。仍传语，江南父老，时与晒渔蓑。,宋,词
頌古,釋行,滿滿彎弓射不著，長長揮劍斫無痕。堪笑日月不到處，箇中別是一乾坤。,唐,绝句
无题,史浩,当年尚父，一个便兴周。今十倍，更何忧。冲融道貌丹为脸，扶疏漆发黑盈头。世方知，非熊老，聚吾州。有智略、可从兹日用，有志愿、可从兹日酬。天付我，怎教休。琼浆且共飞千斛，蟠桃应得见三偷。谅吾皇，恢复后，尽封侯。,宋,词
波羅密,白玉蟾,南方有此波羅密，人所厭棄鬼神惜。大如瓶笙身拳攣，長如囊枕針歷剌。天回故是來處遥，天南亦有能相識。君不見北人不夢象，南人何處夢駱駝。蜀犬吠月越吠雪，識與不識吾奈何。,唐,词
咸陽懷古,劉兼,高秋咸鎬起霜風，秦漢荒陵樹葉紅。七國鬭鷄方賈勇，中原逐鹿更爭雄。南山漠漠雲常在，渭水悠悠事旋空。立馬舉鞭遥望處，阿房遺址夕陽東。,唐,律诗
无题,仲殊,斜日平山寒已薄。雪过松梢，犹有残英落。晚色际天天似幕。一尊先与东风约。邀得红梅同宴乐。酒面融春，春满纤纤萼。客意为伊浑忘却。归船且傍花阴泊。,宋,词
无题,黄升,砧声齐。杵声齐。金井栏边败叶飞。夜寒乌不栖。风凄凄。露凄凄。影转梧桐月已西。花冠窗外啼。,宋,词
和益陽趙宰六首  其五,廖行之,底事及幽冥，仁人惻隠情。憐渠猶旅骴，爲爾返鄉城。泚顙人應化，分香訟亦平。存亡俱惠澤，高義與雲橫。,唐,律诗
戲答陳季常寄黄州山中連理松枝二首  其一,黄庭堅,故人折松寄千里，想聽萬壑風泉音。誰言五鬣蒼煙面，猶作人間兒女心。,唐,绝句
无题,韩元吉,江路晓来雨，残暑夜全消。人言天上今夕，飞鹊渐成桥。杳杳云车何处。脉脉红蕖香度。瓜果趁良宵。推枕断虹卷，抚槛白鱼跳。无湖客，临风露，倚兰苕。云涛四起，极目人世有烟霄。我送君舟西渡。君望我帆南浦。明日恨迢迢。且醉吴淞月，重听浙江潮。,宋,词
无题,李之仪,深秋庭院，残暑全消退。天幕迥，云容碎。地偏人罕到，风惨寒微带。初睡起，翩翩戏蝶飞成对。叹息谁能会。犹记逢倾盖。情暂遣，心常在。沈沈音信断，冉冉光阴改。红日晚，仙山路隔空云海。,宋,词
自入襄城即有山水之興路中稍有賡唱因呈遵道,陳淵,風沙久迷神，山水忽照眼。粼粼碧玉甃，叠叠青螺綰。人煙盛樂土，草樹亦精産。雲霞入杳冥，禽鳥度盃醆。放情千里迥，悟意一笑莞。胸襟得奇趣，酬唱出新撰。蟲魚怯嘲誚，文史困鳩僝。我詩實易成，淡薄非佳饌。君詞頗簡出，嚴絕類燒棧。自應即退縮，强爾取驚赧。微言固可錄，狂論猶未剗。勿使俗人知，歸途畏書簡。,唐,诗
資政少保章簡公輓詞,楊傑,中道立不倚，大哉王者言。文章曾潤色，功業在調元。衮繡光閭里，圖書遺子孫。悲風起吳國，千載鳯凰原。,唐,律诗
三五,王梵志,欲得依（一本作「於」。）身吉。無過作是非。（一本作「莫作非」）。但知牢閉口，禍去阿你（一本作埿。）來。（「阿你來」，斯二七一○、斯三三九三、伯四○九四卷作「阿寧來」，伯三五五八、伯三六五六卷作「自然離」。）。,唐,词
紹聖春宴口號  其一,蔡京,牙牌曉奏集英班，日照雲龍下九關。紅蠟青烟寒食後，翠華黄屋太微間。,唐,绝句
无题,无名氏,高文虎，称伶俐。万苦千辛，作个放生亭记。后头没一句说著朝廷，尽把师归美。这老子忒无廉耻。不知润笔能几。夏王说不是商王，只怕伏生是你。,宋,词
蜀郡范公景仁挽詞三首  其一,范純仁,翰苑文章伯，金華侍從臣。四朝行直道，一意在生民。白首唯憂國，青雲早退身。囊中有遺藁，不學茂陵人。,唐,律诗
无题,无名氏,罗袜凌波洛浦仙。谪来潭府话夤绿。应嫌曲水香尘涴，诞降兰亭禊事前。歌窈窕，舞婵娟。芝兰满室庆团圆。殷勤试问刘郎看，阿母蟠桃种几年。,宋,词
和陶停雲  其四,吳芾,吁嗟人世，如彼南柯。正宜閑處，養此太和。縱使得意，位高金多。老不知止，寧逃譴呵。,唐,其他
木芙蓉  其二,宋祁,一作淮南守，再逢霜艷新。花前今日酒，却是去年人。,唐,绝句
无题,范炎,襟韵何如，文雅风流，王谢辈人。问传家何物，多书插架，放怀无可，有酒盈樽。一咏一谈，悠然高致，似醉当年曲水春。还知否，壮胸中万卷，笔下千军。门前我有佳宾。但明月、清风更此君。喜西庐息驾，心间胜日，东皇倚杖，目送行云。闻道君王，玉堂佳处，欲诏长杨奏赋孙。功名看，一枝丹桂，两树灵椿。,宋,词
思雲門,陸游,一身膏脂略瘦盡，萬卷簡編如隔生。祇欲移家若耶去，亂雲深處聽灘聲。,唐,绝句
无题,张元干,云气吞江卷夕阳。白头波上电飞忙。奔雷惊雨溅胡床。玉节故人同壮观，锦囊公子更平章。榕阴归梦十分凉。,宋,词
无题,李寅仲,摩挲阅古堂前柳，尽是世臣乔木。故国风流，中兴事业，都写南山修竹。商颜自绿。甚当日君王，浩歌鸿鹄。谁识宫中，有人先定大横卜。簪貂更鸣佩玉。退朝归较晚，留传黄屋。雨露无边，风云在手，宜享长生福。神京未复。看先取鸿沟，次封函谷。岁岁初寒，小桃花下跨青鹿。,宋,词
惠文編,韓維,一編高唱暑中開，習習清風匝地來。金作瓶盤珠就貫，知君親到寶山回。,唐,绝句
无题,朱敦儒,连云衰草，连天晚照，连山红叶。西风正摇落，更前溪呜咽。燕去鸿归音信绝。问黄花、又共谁折。征人最愁处，送寒衣时节。,宋,词
題純陽洞,蒲壽宬,路入松蘿去，閒眠石頂雲。半宵忽聞虎，六月不飛蚊。煙郭多年畫，晴疇破衲紋。世無俱絕粒，持鉢不如耘。,唐,律诗
四十年前元夕與故人夜遊得此句,蘇軾,午夜朧朧淡月黄，夢回猶有暗塵香。縱橫滿地霜槐影，寂寞蓮燈半在亡。,唐,绝句
无题,韩维,轻云薄雾。散作催花雨。,宋,词
聽崔七妓人箏,白居易,花臉雲鬟坐玉樓，十三弦裏一時愁。憑君向道休彈去，白盡江州司馬頭。,唐,绝句
无题,魏了翁,沙堤除道火成城。换得午桥清。寒色般添酒令，野芳抵当鉶羹。松馨花气，岸容山意，浦思溪情。谁记一时胜引，坐中喜得间平。,宋,词
夜三首  其二,劉攽,凉風吹素月，深夜欲眠時。露自入秋白，漏從前日遲。河光如劍直，螢影似星移。多少流年感，聞蛩輒易悲。,唐,律诗
无题,张炎,云深别有深庭宇。小帘栊、占取芳菲多处。花暗水房春，润几番酥雨。见说苏堤晴未稳，便懒趁、踏青人去。休去。且料理琴书，夷犹今古。谁见静里闲心，纵荷衣未茸，雪巢堪赋。醉醒一乾坤，任此情何许。茂树石床同坐久，又却被、清风留住。欲住。奈帘影妆楼，翦灯人语。,宋,词
无题,张鎡,晴昼永，闲步小园中。羽帔云轻苍佩响，宝冠星莹绀纱笼。波秀浅蛾峰。琳洞窈，人静理丝桐。泛指馀音摇桂影，过墙高韵入松风。月上翠楼东。,宋,词
无题,王安中,红云茜雾笼金阙。圣运叶、星虹佳节。紫禁晓风馥天香，奏九韶、帝心悦。瑶阶万岁蟠桃结。睿算永、壶天风月。日观几时六龙来，金缕玉牒告功业。,宋,词
再和制帥  其五,王之望,武林一別幾經秋，誰料同爲錦里遊。蒹葦已慚瑶樹倚，瓊琚仍愧木瓜投。小詩勉向忙中和，大白難禁醉裏酬。他日東南陪晤語，故應相對話刀州。,唐,律诗
无题,方岳,槎牙诗骨，想生来无分，史闱经幄。呵护九关多虎豹，谁道去天一握。奏赋两都，闻韶三月，雁远书难托。一寒如许，蟾枝莫倚高擢。空使满壑风烟，半村雪月，孤负梅花约。渺渺愁予初度也，山互同云垂幕。鹤帐何如，牛衣无恙，麦陇占优渥。不如归去，檐花深夜春酌。,宋,词
宮詞  其五三,張公庠,楊花飛去落誰家，紫禁人閑惜歲華。謾向園林覓春色，折殘枝上兩三花。,唐,绝句
雪晴可喜,韓淲,雪後春生日氣晴，梅根蘭葉喜駸駸。亟圖賸賞那無興，轉覺倦遊非有心。高卧袁安嗟往事，生擒元濟報佳音。明年脫綬乘潮去，舟過釣臺尤要吟。,唐,律诗
无题,史浩,闲忙两字无多子。叹举世、皆由此。逐利争名忙者事。廛中得丧，仕中宠辱，无限非和是。谁人解识闲中味。雪月烟云自能致。世态只如风过耳。三杯两盏，眼朦胧地，长向花前醉。,宋,词
與禪人,釋了演,家山有路應須到，到得家山未是歸。拈轉杖頭俱劃斷，好看午夜太陽輝。,唐,绝句
開禧元年四月自中都挈家還鄉寓居城南十二月遷居柳溪上其夜大雪初一日蓋宰來訪約過縣齋爲一日款深夜而歸賦此  其五,汪莘,徹骨寒誰覺，回骸暖自醒。直須人悄悄，方得物亭亭。性伏涵三極，心開燭萬靈。有僧肥臃腫，怪我瘦竛竮。,唐,律诗
无题,林正大,落魄高人，拼百万、青铜一醉。挥素手、朱绳一抹，四筵惊起。催织寒虫秋弄月，叫群独雁天浮水。更黄鹂、紫燕对春风，争繁脆。悲楚国，羁臣意。怜汉女，逾千里。似深闺恩怨，共相汝尔。我有江南丘壑趣，此弦能道心中事。要曲肱、时听写松风，云窗里。,宋,词
閒居,嚴粲,盡日門前草，青青不染塵。生書方破卷，幽鳥忽啼春。失意成高興，多閒信懶身。不須憂世事，廊廟有經綸。,唐,律诗
次韻魯直寄靈源三首  其三,釋德洪,閲世竟爲蝸角事，不妨閑作虎頭癡。平生筆語難傳處，獨許靈源大士知。,唐,绝句
次韵楊嘉父先輩贈行,陸游,貞元舊朝士，太學老諸生。半世不偶諧，殘年正飄零。危坐但愁悲，一笑黄河清。佳客如晨星，俗子如春萍。奇哉今日事，諸賢送東征。吸酒杯當空，綴詩筆勿停。明發復百憂，君聽馬蹄聲。,唐,诗
隠真堂,胡志道,休說神仙事眇茫，出游塵世且和光。誰知今日真棲地，便是他年羽化鄉。朝罷玉壇雲滿袖，夢回金闕月侵廊。茲游似覺青冥上，隠隠微聞詠洞章。,唐,律诗
无题,杨无咎,秋暮。永夜西楼，冷月明窗户。梦破橹声中，忆在松江路。敧枕试寻曾游处。记历历、风光堪数。谁与浮家五湖去。尽醉眠秋雨。,宋,词
句,李宣古,翠蓋不西來，池上天池歇。冉冉池上煙，盈盈池上柳。生貴非道傍，不斷行人手。,唐,诗
吳王挽辭二首 二,徐鉉,土德承餘烈，江南廣舊恩。一朝人事變，千古信書存。哀挽周原道，銘旌鄭國門。此生雖未死，寂寞已消魂。（以上二首角《宋詩紀事》卷三。）（見《東軒筆錄》卷一、《宋朝事實類苑》卷三六。第一首第四句「白草」二字，《東軒筆錄》作「芳草」、《宋朝事實類苑》作「荒草」。）（〖1〗宋翟耆年《籀史》：「徐鉉鼎臣從李煜歸朝，爲銀青光祿大夫、右散騎常侍。太平興國中，李煜薨，詔侍臣撰煜神道碑。有欲中傷鉉者，奏曰：『吳王事，莫若徐鉉爲詳。』遂詔鉉撰。鉉泣曰：『臣舊事李煜，陛下容臣存故主之義，乃敢奉詔。』太宗許之。鉉但推言歷數有盡，天命有歸而已。其警句云：『東鄰搆禍，南箕扇疑，投杼致慈親之惑，乞火無鄰婦之詞。始勞因壘之師，終後塗山之會。』太宗覽之，稱歎不已。異日復得鉉所撰《吳王挽詞》，今傳者二首云云。鉉被詔撰《江南錄》，故有『信書』之句。東鄰謂錢俶也。」〖2〗望按：如《籀史》所載，知挽辭二首之作，已在入宋之後。以所涉李煜，曾是南唐之主，而徐鉉生活於五代者亦四十餘年，且《全唐詩》徐鉉卷亦收其仕宋後篇什，故仍援例錄補，俾成完帙。）。,唐,词
无题,张抡,秋入云山，物情潇洒。百般景物堪图画。丹枫万叶碧云边，黄花千点幽岩下。已喜佳辰，更怜清夜。一轮明月林梢挂。松醪常与野人期，忘形共说清闲话。,宋,词
无题,黄机,漠漠波浮云影，遥遥天接山痕。一声渔唱起苹汀。名利缘渠唤醒。短棹拟携西子，长吟时吊湘灵。白鸥容我作同盟。占取两湖清影。,宋,词
謝公挽詞三首  其二,歐陽修,前日賓齋宴，今晨奠柩觴。死生公自達，存沒世徒傷。舊國難歸葬，餘貲不給喪。平生公輔志，所得在文章。,唐,律诗
无题,辛弃疾,少年风月，少年歌舞，老去方知堪羡。叹折腰、五斗赋归来，问走了、羊肠几遍。高车驷马，金章紫绶，传语渠侬稳便。问东湖、带得几多春，且看凌云笔健。,宋,词
詠史十一首 十,李華,六國韓最弱，末年尤畏秦。鄭生爲韓計，且欲疲秦人。利物可分社，原情堪滅身。咸陽古城下，萬頃稻苗新。,唐,律诗
无题,汪元量,如何说。人生自古多离别。多离别。年年辜负，海棠时节。娇娇独坐成愁绝。胡笳吹落关山月。关山月。春来秋去，几番圆缺。,宋,词
長至日山家偶成,陳著,疇昔隨班舞御香，如今忍凍坐山房。臺雲誰取書黄瑞，宮日空舒刺繡光。懶把酒杯心自醉，閒欹肱枕意何長。晚窗閉眼消詳易，頼有生生不斷腸。,唐,律诗
无题,刘镇2,柳阴庭院。帘约风前燕。著雨荷花红半敛。消得盈盈绿扇。竹光野色生寒。玉纤雪藕冰盘。长记酒醒人静，暗香吹月栏干。,宋,词
无题,袁去华,暮雨消烦暑。房栊□、顿觉秋意如许。天高云杳，山横绀碧，桂华初吐。空庭静掩桐阴，更苒苒、流萤暗度。记那时、朱户迎风，西厢待月私语。佳期易失难重，馀香破镜，虽在何据。如今要见，除非是梦，几时曾做。人言雁足传书，待尽写、相思寄与。又怎生、说得愁肠，千丝万缕。,宋,词
无题,晁补之,春又去，似别佳人幽恨积。闲庭院，翠阴满，添昼寂。一枝梅最好，至今忆。正梦断，炉烟袅，参差疏帘隔。为何事、年年春恨，问花应会得。,宋,词
挽黎承事  其二,胡寅,援手遺嫠難，酬心樂泮恩。凄凉投轄井，慨歎給孤園。藝檟平居近，攀松永慕敦。流年駒過隙，不辱付諸昆。,唐,律诗
次韵子瞻登望海樓五絕  其三,蘇轍,樓觀爭高不計層，噰噰過雁自相譍。錢王舊業依稀在，歲久無人話廢興。,唐,绝句
與子華原父小飲坐中寄同州江十學士休復,歐陽修,歲晚忽不樂，相過偶乘閑。百年纔幾進，一笑得亦艱。有酒醉嘉客，無錢買妖鬟。問予官何爲，侍從聯朝班。朝廷多賢材，何用蒯與菅。白髮垂兩鬢，黄金腰九環。奈何章綬榮，飾此木石頑。於國略無補，有慙常在顔。幸蒙二三友，相與文字間。江子獨捨我，高鴻去難攀。秋風動沙苑，郡閣當南山。吟詠日多暇，詔條寬可頒。寒雲雪紛糅，幽鳥春緜蠻。勝事日向好，思君何時還。,唐,诗
別妻,崔涯,隴上泉流隴下分，斷腸嗚咽不堪聞。嫦娥一入月中去，巫峽千秋空白雲。,唐,绝句
无题,张抡,深亭邃馆锁清风。榴花芳艳浓。阳光染就欲烧空。谁能窥化工。观物外，喻身中。灵砂别有功。若将一粒比花容。金丹色又红。,宋,词
无题,王安石,茫然不肯住林间。有处即追攀。将他死语图度，怎得离真丹。浆水价，匹如闲。也须还。何如直截，踢倒军持，赢取沩山。,宋,词
句  其四,釋義銛,冰霜過了翩然去。,唐,其他
畫牛,胡寅,江上春犂雨，當年力共强。只今對圖畫，臧穀兩亡羊。牧子鞭繩急，防渠犯苗稼。人人白水牯，豈必溈山下。,唐,律诗
无题,赵鼎,惜别伤离，此生此念无重数。故人何处。还送春归去。美酒一杯，谁解歌金缕。无情绪。淡烟疏雨。花落空庭暮。,宋,词
寄題洪巨濟中大鄱陽園亭四詠 綠楊橋,孫覿,津樹正青青，水拍兩岸平。千章雲外合，一勺煙中横。葉密翳鳥語，波清見魚行。灣碕雨初乾，陂露雪正晴。誰來聽山公，著屐過橋聲。,唐,诗
无题,刘辰翁,老去尚呼张丈，醉中自惜熊儿。越王台上鹧鸪啼。三朝臣不遇，无复好文时。情绪幽幽似结，鬓丝索索禁吹。病来魂不到相思。散人腰已散，倚杖叹吾衰。,宋,词
无题,无名氏,喜动神仙屋。正三秋、长空月满，又逾一宿。传道垂弧当此日，缘是蓝田生玉。更子舍、新归婉淑。好事重重欣逢遇，合称觞、宴席倾醽醁。拼一醉，欢娱足。桃源庆婿歌新曲。想蓬莱、仙洞又献，长生真箓。看一点、老人照耀，牛女莱庭祝福。合长幼、芝兰满目。总向来秋高折桂，麻衣换取蓝袍绿。永遇乐，食天禄。,宋,词
寄海藏主,釋如珙,佛佛授手無多子，祖祖相傳似海深。昨夜西風撼門扇，天明無跡可追尋。,唐,绝句
與元規話別  其一,釋道潜,湖水蒼茫四接天，短篷孤榜數回旋。想君東海東頭夢，猶在汀洲白鳥邊。,唐,绝句
朱卿有絕句看梅之約次韵謝之  其一,韓淲,當代儒魁不數人，紛紛膠膠孰知春。詩來話起梅花約，一段風流意更真。,唐,绝句
手影戲,釋惠明,三尺生綃作戲臺，全憑十指逞詼諧。有時明月燈窗下，一笑還從掌握來。,唐,绝句
上故相留公  其一,汪夢斗,蒼天有意不能違，行邁心摇賦黍離。弼既遭艱尋罷政，質如在位必遲疑。身逢今日多休問，事在當年偶少思。緣是庚申輕放入，力爭不似甲辰時。,唐,律诗
自富池江入興國軍港留三日歸回舟捷甚摭實寫意,董嗣杲,到此未入郡，入郡由别港。不意好奇人，黄堂争說項。說項非所私，况無適時資。驅馳靡所憚，重苦登覧悲。開慶擾攘後，民力未通透。如斯斗底郡，俗習因仍陋。只今良二千，懇惻出心田。耕桑匝原野，謡頌周市廛。遡舟走麾下，容光託假借。坐卧寄酸吟，轉首已三夜。將行慰我深，語語吐直心。發笑酌我酒，垂情餉我金。平生慨可至，毋若此急義。忍違離荒津，陸行且無地。秋寒筋骨疲，風雨更厄之。病亦坐酒困，樂在遇已知。下水浩然涉，出港何其捷。及門祗霎時，不想無吏接。,唐,诗
无题,何梦桂,衮衣绣裳，彤弓卢矢，山西将门。自雪岭蓬婆，夷成坦道，炎州蜓獠，剗去连营。吴越儿童，江淮草木，七见元戎识姓名。争知道，这一隅斗大，尚借麾旌。西风吹下天声。看万骑貔貅入井陉。彼山棚魍魉，雷霆震击，海濒赤子，天日开明。事业方来，乾坤无尽，千古英雄不偶生。从兹去，看云台翼轸，麟阁丹青。,宋,词
次韵酬宋玘六首  其六,王安石,山陂疇昔從吾親，諸父先生各佩紛。零落長年誰語此，遲回故地却逢君。衣冠偶坐論經術，襁褓當時刺繡文。更怪高材終未遇，有司何日選方聞。,唐,律诗
无题,李纲,龟台金母。绀发芳容超敻古。绛节霓旌。青鸟传言若可凭。瑶池龙宴。零落碧桃香片片。八骏西巡。更有何人继后尘。,宋,词
拒霜,虞儔,纖枝綠葉競成叢，誰障西來落木風。霞散纏頭千丈綺，春回醉面一番紅。伶俜欲嫁還羞晚，梳洗隨宜不愛工。况是秋高花已少，對花莫放酒杯空。,唐,律诗
无题,刘几,三春向暮，万卉成阴、有嘉艳方坼。娇姿嫩质。冠群品，共赏倾城倾国。上苑晴昼暄，千素万红尤奇特。绮筵开，会咏歌才子，压倒元白。别有芳幽苞小，步障华丝，绮轩油壁。与紫鸳鸯、素蛱蝶。自清旦、往往连夕。巧莺喧翠管，娇燕语雕梁留客。武陵人，念梦役意浓，堪遣情溺。,宋,词
无题,无名氏,天与秋光。转转情伤，探金英、知近重阳。薄衣初减，绿蚁初尝。渐一番风，一番雨，一番凉。黄昏院落，恓恓惶惶。酒醒时、往事愁肠。那堪永夜，明月空床。问砧声捣，蛩声细，漏声长。,宋,词
再韻謝黎月罔筆墨丹砂之貺,蕭立之,今君好賜及層顛，憐我幽篁不見天。束縛遣前浮月窟，品題稱絕重黟川。藥來南海增新價，劑入西窗煮晚烟。惟有吟哦相報答，爲君滌硯試新泉。,唐,律诗
无题,张抡,湖光染翠□□□。□□□□□。□爱江湖光景，不曾别做□□。□□□□，□□□□，□□侬家。醉卧水云□□，□□□□□□。,宋,词
无题,杨泽民,梅信初回暖，风棱犹壮寒。禾稼响圭璧，帘旌隐琅玕。门外群山尚满，窗前数片馀残。冻底潜有鱼翻。东风渐生澜。杖策扶半醉，燕寝有馀欢。儿童自捧，皑皑调蜜盈盘。兆丰穰和气，来呈美瑞，莫同轻薄飞絮看。,宋,词
雜曲歌辭 行路難,翁綬,行路艱難不復歌，故人榮達我蹉跎。雙輪晚上銅梁雪，一葉春浮瘴海波。自古要津皆若此，方今失路欲如何？君看西漢翟丞相，鳳沼朝辭暮雀羅。,唐,律诗
詩偈 八,龐藴,鍊盡三山鐵，鎔銷五嶽銅。林枯鳥自散，海竭絕魚龍。無師破戒行，有法盡皆空。,唐,诗
比干墓,汪遵,國亂時危道不行，忠賢諫死勝謀生。一沈冤骨千年後，壠水雖平恨未平。,唐,绝句
醉作三首  其二,朱熹,淅淅西風起，候蟲寒夜分。千山杳沉寂，竟夕斷知聞。,唐,绝句
和酬道先賢良見寄新句,呂南公,中林獨往寡襟期，祗與耕桑治町畦。遲晚識君真幸會，生平於世似分携。未能捧履師黄石，且欲同歌效紫溪。郡閣郊園遥百里，未妨懷寄屢封題。,唐,律诗
題姜堯章白石洞,韓淲,詩眼玩塵世，漫作威鳳鳴。經行苕溪水，乃見白石清。拂衣鑑須眉，喚起仙骨驚。胡爲隨人間，歎息百慮縈。洞中應笑我，何不高舉輕。明時樂未正，尚欲追英莖。它年淳氣合，肯有爵服情。癡人莫說夢，烈士徒殉名。轉庵偶饒舌，已足壓旦評。古來曠達者，談笑得此生。臨流賦招隠，一奏朱絃聲。,唐,诗
南奔書懷,李白,遙夜何漫漫，空歌白石爛。甯戚未匡齊，陳平終佐漢。攙搶掃河洛，直割鴻溝半。歷數方未遷，雲雷屢多難。天人秉旄鉞，虎竹光藩翰。侍筆黃金臺，傳觴青玉案。不因秋風起，自有思歸歎。主將動讒疑，王師忽離叛。自來白沙上，鼓譟丹陽岸。賓御如浮雲，從風各消散。舟中指可掬，城上骸爭爨。草草出近關，行行昧前算。南奔劇星火，北寇無涯畔。顧乏七寶鞭，留連道傍翫。太白夜食昴，長虹日中貫。秦趙興天兵，茫茫九州亂。感遇明主恩，頗高祖逖言。過江誓流水，志在清中原。拔劍擊前柱，悲歌難重論。,唐,诗
无题,晏几道,湘妃浦口莲开尽，昨夜红稀。懒过前溪。闲舣扁舟看雁飞。去年谢女池边醉，晚雨霏微。记得归时。旋折新荷盖舞衣。,宋,词
挽連夫人,劉克莊,渡江門戶已華簪，嫁得黔婁作藁砧。疇昔曾爲賓截髮，暮年親見子腰金。瀧阡新刻豐碑妙，防墓重封宿草深。憶與夏卿聯禁路，些辭題罷一酸心。,唐,律诗
柳枝五首 五,李商隱,畫屏繡步障，物物自成雙。如何湖上望，只是見鴛鴦。,唐,绝句
无题,辛弃疾,手拈黄花无意绪，等闲行尽回廊。卷帘芳桂散馀香。枯荷难睡鸭，疏雨暗池塘。忆得旧时携手处，如今水远山长。罗巾浥泪别残妆。旧欢新梦里，闲处却思量。,宋,词
夏夜不寐有賦,陸游,急雨初過天宇濕，大星磊落纔數十。饑鶻掠簷飛磔磔，冷螢墮水光熠熠。丈夫無成忽老大，箭羽凋零劍鋒澀。徘徊欲睡復起行，三更猶凭闌干立。,唐,律诗
无题,王质,冰壶秋月，去了潘郎，传到梁老。骑马乘船，麾斥五湖三岛。任捎云，兼拂日，拽蛟龙、鳞鬣都推倒。厢尘中，分付高人胜士，把云烟扫。乾坤巧。自苍筠无汗，乌锥无刃，此为至宝。第一君门通表。书囊谏草。第二文章扬事业，第三编简摅怀抱。千百般，终久被他磨了。,宋,词
海康書事十首  其八,秦觀,裔土桑柘希，蠶月不紡績。吳綃與魯縞，取具{舟罔}船客。一朝南風發，家室相怵迫。半賈鬻我藏，倍稱還君息。,唐,词
无题,高观国,霜清水碧。冷浸红云湿。休说季伦锦帐，山南岸、更花密。露滴。空翠幂。两峰开霁色。不为浓妆一醉，西风帽、为谁侧。,宋,词
荅張烏程,皎然,莫道謫官無主人，秣陵才令日相親。前溪更有忘憂處，荷葉田田間白蘋。,唐,绝句
絕葷,宋祁,多年卧病厭腥膢，香飯初依竺國流。宣父蒲葅真可學，鍾岏蚶蠣更無求。爐銷午篆天花泊，几隠宵燈偈葉留。割肉炰羔非我事，此身今悟一浮漚。,唐,律诗
无题,仲殊,一霎雕栏疏雨罢。三月十三，曾是寒食夜。尽日暖香熏柏麝。西施醉起留归驾。酒满玻璃花艳冶。莫负春心，快饮千锺罢。春在燕堂帘幕下。年芳不问东君借。,宋,词
送張調參軍侍從歸觐荆南因寄長林司空十四曙,盧綸,玉勒侍行襜，郄超未有髯。守儒輕獵騎，承誨訪沈潛。雲勢將峰雜，江聲與嶼兼。還當見王粲，應念二毛添。,唐,律诗
今日林中頗得佳笋用前韻  其一,周紫芝,閑尋黑靨猫頭筍，自把長鑱雪色斤。恨我家無渭川竹，姓名不載馬遷文。,唐,绝句
答張文成,張鷟,（案以下各詩，《遊仙窟》雖謂崔十娘所作，要皆張文成戲墨耳。）面非他舍面，心是自家心。何處關天事，辛苦漫追尋。,唐,词
避賊書事十三首  其九,左緯,妻兒共一區，日夜謹相守。遙驚白旗來，不覺四散走。汝死吾不知，吾亡汝何咎。隔林聞哭聲，相見真成偶。,唐,律诗
和伯兄新竹韻,王柏,叢竹太踠跧，一鞭忽伸脚。穿石作斜勢，朝宗意穆若。片綠吐新梢，員粉露殘籜。今年造化深，稚子六七作。羣居不嫌密，獨步豈疎略。是爲石笋瑞，不負歲寒約。清標凜三世，有倡不予酢。誰與共栽培，莫至風聲落。懷古不成寐，傷今政作惡。縱有題詩人，人面定非昨。,唐,诗
劉府君挽詞  其一,王十朋,歆向詵然萃一門，過庭詩禮盡公恩。奇兒不負義方教，舊治至今遺愛存。心境欲明憑貝葉，壽藏預卜傍祇園。髯郎行燭青藜杖，定見榮光達九泉。,唐,律诗
洗馬行和關子東韻,周紫芝,憶昔四海多甲兵，令嚴細柳將軍營。鐵衣健卒持滿立，黑頭壯士從軍行。眼前千馬復萬馬，寸土不耕犁與騂。自從虎皮蒙劍戟，此馬不聞鼙鼓驚。只今盡浴長安水，七十萬匹俱長鳴。風騣霧鬛久不試，日饜官粟無斗升。廟堂伊吕自有策，不與韓白齊功名。圉人但喜馬肥健，野老安知無戰爭。有君如此豈不樂，俟河幾時今得清。不須天育驃騎種，雲霧晦冥方降精。我欲刻石上浯水，白頭弄筆羞書生。不聞鐵騎響鳴鏑，但聽玉簫吹九成。,唐,诗
戲題無常鐘二絕  其一,范成大,著衫脫袴兩浮休，切莫隨渠認路頭。三尺蒲牢關底事，尋聲接響大悠悠。,唐,绝句
和張子壽二首  其二,許景衡,風雨朝來不甚顛，殘花贏得更留連。簾櫳寂寂鶯方乳，桑柘陰陰蠶欲眠。老杜只將詩作伴，孝先偏與睡相便。江湖瀲灔皆春水，好在横塘舊釣船。,唐,律诗
无题,吴文英,蝶粉蜂黄大小乔。中庭寒尽雪微销。一般清瘦各无聊。窗下和香封远讯，墙头飞玉怨邻箫。夜来风雨洗春娇。,宋,词
无题,苏轼,明月几时有，把酒问青天。不知天上宫阙，今夕是何年。我欲乘风归去，又恐琼楼玉宇，高处不胜寒。起舞弄清影，何似在人间。转朱阁，低绮户，照无眠。不应有恨，何事长向别时圆。人有悲欢离合，月有阴晴圆缺，此事古难全。但愿人长久，千里共婵娟。,宋,词
懷愛山,喻良能,空陂流水淡泠泠，小立舂鉏點遠汀。煙雨半收山更好，知誰不喚作丹青。,唐,绝句
无题,张先,巴子城头青草暮。巴山重叠相逢处。燕子占巢花脱树。杯且举。瞿塘水阔舟难渡。天外吴门清霅路。君家正在吴门住。赠我柳枝情几许。春满缕。为君将入江南去。,宋,词
故人李端夫赴廉州從事石室致酒留别二首  其二,郭祥正,才如吾子尚區區，羽檄從軍萬里餘。白髮可憐歸計晚，青衫只似拜恩初。一樽邀客非無酒，千卷隨車幸有書。已把窮通推定分，故人達宦任情疏。,唐,律诗
无题,陈允平,风流三径远，此君淡薄，谁与伴清足。岁寒人自得，傍石锄云，闲里种苍玉。琅玕翠立，爱细雨、疏烟初沐。春昼长，秋声不断，洗红尘凡俗。高独。虚心共许，淡节相期，几人闲棋局。堪爱处，月明琴院，雪晴书屋。心盟更许青松结，笑四时、梅矾兰菊。庭砌晓，东风旋添新绿。,宋,词
无题,吴潜,坐临芳沼边，荷气侵衣湿。唧唧暗蛩鸣，点点流萤入。人生歧路中，底用杨朱泣。一笑倚阑干，颓玉当风立。,宋,词
无题,秦观,纤云弄巧，飞星传恨，银汉迢迢暗度。金风玉露一相逢，便胜却、人间无数。柔情似水，佳期如梦，忍顾鹊桥归路。两情若是长久时，又岂在、朝朝暮暮。,宋,词
送陳擇之,張栻,君能千里來，乃作觸熱去。凉秋幸非遥，歸計無已遽。向來文字間，講論有平素。及茲共王事，益得君佳處。幾微獨深窺，圭角本不露。豈期寂寞濱，獲此友朋助。吾邦雖云僻，山水足奇趣。更期休沐晨，相與窮杖屨。匆匆何少悰，咄咄出別語。君懷負丞恩，行矣當及戍。我亦念歸歟，霜天收栗芋。後會未可期，往事屢回顧。贈言復何有，獨以此道故。寥寥千載前，達者同一路。所趨固絕塵，所履無虛步。臨深覺居高，仰止有餘慕。要須學滄溟，匯此百川注。他年儻相憶，訪我城南圃。無使歲月深，永思編簡蠹。,唐,诗
无题,魏夫人,东风已绿瀛洲草。画楼帘卷清霜晓。清绝比湖梅。花开未满枝。长天音信断。又见南归雁。何处是离愁。长安明月楼。,宋,词
春日客中二首  其一,陳造,平時謾說醉爲鄉，對景今如石作腸。老去猶興客中嘆，春來剛制酒邊狂。露桃煙柳爲誰好，蜂蜜燕泥徒自忙。紅紫打圍歌笑地，暮年多感怕思量。,唐,律诗
題真仙巖,松庵道人,千巖萬壑倚晴空，此洞真奇迥不同。未數洞天三十六，想移當日太清宮。,唐,绝句
无题,刘学箕,一柄双花，低翠盖、呈祥现美。人正在、薰风亭上，满襟如水。二陆比方夸俊少，两乔相并修容止。雨初晴、午永斗红酣，真奇耳。双白鹭，双赪鲤。飞与泳，俱来此。绾双鬟天上，侍香童子。双剑丰城双孕秀，双凫叶县双趋起。谩空谈、国士本无双，今双矣。,宋,词
白龍洞,韓淲,西湖浪宕我能知，却賦龍巖老古錐。便做詩家元不惡，華亭舉棹是因誰。,唐,绝句
无题,晁端礼,绿绕群峰，红摇千柄，夜来暑雨初收。共君乘兴，轻舸信悠悠。且尽一尊别酒，荷香里、满酌轻讴。明朝去，征帆夜落，何处好汀洲。风流。吾小阮，朝辞东观，夕向南州。况圣时、争教贾傅淹留。若过寻阳亭上，琵琶泪、莫洒清秋。堤边柳，从今爱惜，留待系归舟。,宋,词
畫蟬,戴叔倫,飲露身何潔，吟風韻更長。斜陽千萬樹，無處避螳螂。,唐,绝句
无题,京镗,杰阁耸层霄，几度晓风残月。同是鹓行旧侣，慰十年离别。一杯相属莫留残，试倚阑干说。趁取簪花绿鬓，未骎骎如雪。,宋,词
无题,汪藻,小舟帘隙。佳人半露梅妆额。绿云低映花如刻。恰似秋宵，一半银蟾白。结儿梢朵香红扐。钿蝉隐隐摇金碧。春山秋水浑无迹。不露墙头，些子真消息。,宋,词
子野雪後寄和却寄廷玉  其一,仇遠,淵明白髪滿頭生，肯賦閒情未老成。自笑冷官租屋住，每因來使出郊迎。橫經空忝先生號，解印仍呼處士名。惟有溪干隠君子，知予的的願歸耕。,唐,律诗
再和戲黄玉泉,鄭清之,黄公辭酒壚，經笥捧便腹。讀書饑鳶聲，了了崇文目。陂澄萬頃波，巢寄一枝木。戲題百姓眼，自笑孤舘獨。轍涸聊相濡，神液未容漉。嘯歌匪彈劍，悁隘殊躄足。文織犧尊黄，句弦綺琴綠。不見蠏杯持，徒費爾雅讀。坐對罌卧牆，空有葉映竹。枯腸但茶搜，燥吻遲膏沃。主人如馬瘦，酒使欠猩僕。思折酤媼券，欲訪義漿玉。喟茲鯨吸量，眇矣龍驤斛。靈根日灌溉，詩課自程督。試當閲醫經，薄釀借神麴。共醉靈均絲，未問長房菊。飲興非有期，衣曬寧免俗。杯勺雖不勝，嘔泄聽隨屬。嬾疊陽關三，肯競梟博六。不飲但麥豆，頗勝劉文叔。醉騎黄犢孫，歸玩墨君族。子爲評酒名，擬號安晚醁。,唐,诗
无题,康与之,薄寒罗袖怯。教小玉添香，被翻宫襭。兰缸半明灭。听几声归雁，一帘微月。情波恨叶。索新词、犹自怨别。梦回时、雪暖酥凝，掠鬓宝鸳钗折。凄切。纹窗描绣，旧谱寻棋，变成虚设。同心对结。重来是，甚时节。怅姑苏台上，征帆何许，隐隐遥山万叠。袖红绡、独立无言，偷弹泪血。,宋,词
句  其八三,諶祜,禹甸草荒昏霧徧，漢宮花夢晝雲酣。,唐,诗
无题,吕胜己,当年悔我抛生计。趁升斗、蛮乡远地。谁知事向无心起。回首邯郸梦里。风雪满□□□□。最好处、吴头楚尾。青山本是强人意。更时见、梅花助美。,宋,词
出榆關,劉著,羽檄中原滿，萍流四海間。少時過桂嶺，壯歲出榆關。奇禍心如折，羈愁鬢已斑。楚纍千萬億，知有幾人還。,唐,律诗
韓偓集有自撫州往南城縣舟行見拂水薔薇之詩南城吾鄉也因題八句,李覯,韓偓當年赴七閩，舟行過此倍凝神。江邊石上知誰處，綠戰紅酣別是春。往事幾多書不記，仙源依舊地無塵。花光柳色今何限，更有才人勝古人。,唐,律诗
千頃山  其三,司馬槱,欲爲龍池游，束裝戒蓐食。雞鳴天未曙，呼兒重蠟屐。縈回遡寒溪，确犖疲亂石。迢迢萬丈嶺，宛轉蒼龍脊。山高吐朝氣，恍不辨咫尺。俯聽雷雨聲，仰逐猿猱跡。委蛇度花塢，綠靜草可席。喜如出籠檻，身輕飛鳥擲。不辭雙足繭，遠探蛟龍客。傳聞此山頂，舊有滄海色。爾來三十年，潭湫變枯荻。至今應江潮，尚浮鷗鷺集。至理竟未解，對之空太息。不如西湖遊，揮篙泛瑶碧。,唐,诗
无题,韩淲,暗尘明月小桃枝，旧家时情味。问而今、风转蛾儿底。有谁把、春衫试。景龙灯火升平世。动长安歌吹。这山城、不道人能记。甚村酒、偏教醉。,宋,词
漳河,許及之,出郭安陽漾碧波，黄流汩汩泛漳河。河濱飲水令人癭，岸石其如腹疾何。,唐,绝句
无题,施翠岩,披紫菟裘，上白鹭亭，看吹洞箫。望长江庚鲸过，江横素练，回仙鹤度，月在青霄。依约淮山，清冷风露，如到瀛洲听海涛。浮图近，更玉铃金铎，初奏琅玕。人间梦境廖廖。问故国繁华能几朝。有千年枯井，龙沉凤怨，数邱黄壤，兔走猿嗥。莫问荣华，不如归去。短棹孤篷乘夜潮。翠岩下，耕白云二顷，胜种仙苗。,宋,词
化佛五臟先被人偷了,釋師觀,古佛行藏識者稀，爲人一著太孤危。驀然撞著白拈賊，倒腹傾腸付與伊。,唐,绝句
无题,黄通判,太守风流，管领尽、十分春色。开藩了、万花妆就，舒长化国。太白方观宫锦样，老人又现端门侧。听螺州、千里沸观声，春无极。龙种贵，蟾宫客。熊轼彦，鱼书直。更精神天赋，寒光停碧。宝篆定膺铜狄数，金樽好按梁州拍。待予环、赤舄映貂蝉，头方黑。,宋,词
无题,赵以夫,青霄望极。际万里月明，无点云色。一片冰壶世界，水乡先得。年年客里惊秋半，倚西风、鬓华吹白。觅闲无路，相逢且醉，好天凉夕。听曲曲、仙韶促拍。趁画舸飞空，雪浪翻激。行乐风流，暗省旧时京国。插空翠巇连星麓，但波痕、浮动金碧。不如归去，扁舟五湖，钓竿渔笛。,宋,词
小孤山曉望,孫應時,維舟小孤下，終夜風水聲。雞唱起推戶，耿耿殘月明。四望無纖雲，景氣穆以清。碧山吐紅日，綠樹啼鶬鶊。茲峰何娟妙，臨流竦春榮。再拜款靈宮，緬然念平生。一役已萬里，百年定何成。隔江見彭澤，懷古有餘情。,唐,诗
无题,王之道,花影到酴醿，风过玉卮摇碧。坐上酒豪诗敌，尽骑鲸仙客。主人名姓在金瓯，归去定前席。要见碧桃千岁，看壶中春日。,宋,词
石橋,周之深,地險知人特地來，猿禽意思也徘徊。遥瞻聖境真如在，休問石門開未開。,唐,绝句
龍安院,陳巖,蔓草叢生伴棘薪，古藤直上繞松身。寺前寺後清幽處，山鳥飛來不避人。,唐,绝句
雲谷日者,釋元肇,賣卜不論錢，開囊乞贈篇。先生雖有術，野客不知年。披雪穿吳市，占星落楚天。茫茫寰海內，爲覓隠神僊。,唐,律诗
无题,葛立方,未许蜂知，难交雀啅，芳丛犹是寒丛。东方解冻，春仗做春工。何事仙葩未放，寒苞秘、冰麝香浓。应须是、惊闻羯鼓，谁敢喷髯龙。梅花，君自看，丁香已白，桃脸将红。结岁寒三友，久迟筠松。要看含章檐下，闲妆靓、春睡朦胧。知音是，冻云影底，铁面葛仙翁。,宋,词
无题,蔡伸,醉击玉壶缺，恨写绿琴哀。悠悠往事谁问，离思渺难裁。绿野堂前桃李，燕子楼中歌吹，那忍首重回。唯有旧时月，远远逐人来。小庭空，清夜永，独徘徊。伴人幽怨，一枝潇洒陇头梅。肠断云帆西去，目送烟波东注，千里接长淮。为我将双泪，好过楚王台。,宋,词
政和二年三月廿四日鄜延帥府大閱即席呈獻帥座賈公凱歌  其三,楊景,天兵十萬擁貔貅，紫塞年年大有秋。不是頡羌求款附，爲君唾手取靈州。,唐,绝句
九月十五日有感,董嗣杲,潯陽江上看明月，月落孤眠百感生。十二年前如昨日，竹齋曾醉鳳簫聲。,唐,绝句
无题,吕胜己,马蹄西路赏春妍。重来十五年。好山如带水如环。红楼罨画闲。人易老，景如前。停杯俯逝川。归舟回首望云烟。秦人隔洞天。,宋,词
閉閤,張綱,閉閤静無寐，觀書空復愁。虞卿雙白璧，晏子一狐裘。萬事等歸盡，百年誰得留。還將句中眼，爲問賈長頭。,唐,律诗
无题,赵以夫,翠绡心事，红楼欢宴，深夜沈沈无暑。竹边荷外再相逢，又还是、浮云飞去。锦笺尚湿，珠香未歇，空惹闲愁千缕。寻思不似鹊桥人，犹自得、一年一度。,宋,词
中秋月,鄧忠臣,寂寥無聲月亭午，蟾蜍通津墮清露。明星爛爛今何稀，美人熒熒隔煙霧。,唐,绝句
无题,周密,相傍清明晴便悭。闭门空自惜花残。海棠半坼难禁雨，燕子初归不耐寒。金鸭冷，锦鹓闲。银缸空照小屏山。翠罗袖薄东风峭，独倚西楼第几阑。,宋,词
觀舊題再書  其一,梅摯,方丈前詩映後詩，更無塵點碧紗圍。老僧相顧應相笑，不似揚州刺史裏。,唐,绝句
登邯鄲洪波臺置酒觀發兵,李白,我把兩赤羽，來遊燕趙間。天狼正可射，感激無時閑。觀兵洪波臺，倚劒望玉關。請纓不繫越，且向燕然山。風引龍虎旗，歌鐘昔追攀。擊筑落高月，投壺破愁顏。遙知百戰勝，定掃鬼方還。,唐,诗
謝東倅包宏父三首癸卯夏  其一,戴復古,詩文雖兩途，理義歸乎一。風騷凡幾變，晚唐諸子出。本朝師古學，六經爲世用。諸公相羽翼，文章還正統。晦翁講道餘，高吟復超絕。巽巖許其詩，鳳凰飛處別。,唐,诗
无题,晁补之,月上西窗，书帏静、灯明又减。水漏涩、铜壶香炉，夜霜如雪。睡眼不曾通夕闭，梦魂争得连宵接。念碧云、川路古来长，无由越。鸾钗重，青丝滑。罗带缓，小腰怯。伊多感那更，恨离伤别。正是少年佳意气，渐当故里春时节。归去来、莫教子规啼，芳菲歇。,宋,词
暝色,陳與義,殘輝度平野，列岫圍青春。柴門一枝筇，日暮棲心神。暝色著川嶺，高低鬰輪囷。水光忽倒樹，山勢欲傍人。萬化元相尋，幽子意自新。肅肅夜將久，空明動邊垠。田鶴吟相應，我獨無荒鄰。短篇不可就，所寄聊一伸。,唐,诗
无题,曾觌,人生行乐，算一春欢赏，都来几日。绿暗红稀春已去，赢得星星头白。醉里狂歌，花前起舞，拚罚金杯百。淋漓宫锦，忍辜妖艳姿色。须信殿得韶光，只愁花谢，又作经年别。嫩紫娇红还解语，应为主人留客。月落乌啼，酒阑烛暗，离绪伤吴越。竹西歌吹，不堪老去重忆。,宋,词
迓回菴譙卿持節東淛,釋居簡,廷尉天下平，軒輊論錙銖。時稱無冤民，傳載西京于。舊史讀至此，遺恨輒有餘。元康神爵間，趙蓋靡其軀。陵遲至五鳳，繼以韓楊誅。孝宣不足道，定國其爭乎。不得言則去，何苦但囁嚅。大哉平恕心，至是果有諸。公乎開禧末，定見了萬殊。大本固易拔，滋蔓非難圖。在辟疑惟輕，寸田齋以虛。觸藩豈無羝，漏網固有魚。執中事寬大，吹春甦槁枯。近者獲自新，遠者免自洿。至仁不勝用，盛德多陰儲。一節雄東藩，六月馳軺車。歌謠沸先聲，弩矢觀前驅。清風方泠然，列城斯凜如。民物破鬰陶，雲翳亦展舒。歛此一道惠，歸爲商鼎需。,唐,诗
水閣二首  其二,張耒,池水亭亭如有光，曉風清露點新粧。翠帷自障非遊女，多謝經營白鷺郎。,唐,绝句
无题,无名氏,白玉楼中白雪歌。更将白纻衬春罗。软红香里最么麽。桃叶桃根随处有，江南江北见来多。风前月底奈愁何。,宋,词
漁父詞一十八首 知路,呂巖,那箇仙經述此方，參同大易顯陰陽。須窮取，莫顛狂，會者名高道自昌。,唐,词
无题,李弥逊,断桥缺月。点点枝头雪。画角吹残声未歇。早是一年春别。寿阳弄粉成妆。柔肠结结丁香。可怕真梅轻妒，游蜂说与何妨。,宋,词
无题,刘子寰,换谱伊凉，选歌燕赵，一番乐事重起。花新笑靥，柳软纤腰，济楚众芳围里。年年佳会。长是傍、清明天气。正魏紫衣染天香，蜀妆红破春睡。一簇猩罗凤翠。遍东园西城，点检芳事。铃斋吏散，昼馆人稀，几阕管弦清脆。人生适意。流转共、风光游戏。到遇景，取次成欢，怎教良夜休醉。,宋,词
无题,晏几道,清颍尊前酒满衣。十年风月旧相知。凭谁细话当时事，肠断山长水远诗。金凤阙，玉龙墀。看君来换锦袍时。姮娥已有殷勤约，留著蟾宫第一枝。,宋,词
道中與謝紫壺聯句,白玉蟾,陰晴荏苒風吹霜，山北山南稻正黄。照澗芙蓉何綽約，掠雲鴻鵠向微茫。心同秋水與天遠，夜折巖花和月香。嶺海青紅俱在目，先隨夕照入詩腸。,唐,律诗
无题,舒亶,白苹洲渚垂杨岸。藕花未放青蒲短。斜日画船归。背人双鹭飞。醉眠金马客。不道风尘隔。红影上窗纱。小庭空落花。,宋,词
无题,赵善括,重阳时节。可怜又是天崖客。扁舟小泊花溪侧。细雨斜风，不见秦楼月。白衣望断无消息。举觞一笑真难得。归兮学取陶彭泽。采菊东篱，悠然见山色。,宋,词
无题,史浩,是非场，名利海，得丧炎凉徒自苦。至乐陶陶，唯有醉乡，谁向此间知趣。花下一杯一杯，且莫把、光阴虚度。八极神游长寿仙，蜾蠃螟蠕休更觑。,宋,词
郴江百詠 五蓋山,阮閱,五峰如蓋色蒼蒼，隔斷蠻陬與瘴鄉。纔見山中冬有雪，郴人預說歲豐穰。,唐,绝句
春有情篇,劉禹錫,爲問遊春侶，春情何處尋。花含欲語意，草有鬬生心。雨頻催發色，雲輕不作陰。縱令無月夜，芳興暗中深。,唐,律诗
无题,王沂孙,万珠悬碧。想炎荒树密，□□□□。恨绛娣、先整吴帆，政鬟翠逞娇，故林难别。岁晚相逢，荐青子、独夸冰颊。点红盐乱落，最是夜寒，酒醒时节。霜槎猬芒冻裂。把孤花细嚼，时咽芳冽。断味惜、回涩馀甘，似重省家山，旧游风月。崖蜜重尝，到了输他清绝。更留人、绀丸半颗，素瓯泛雪。,宋,词
與鄧繼高望沙山同賦,曾丰,先喜見沙山，俄藏靉靆間。雲非奪吾好，天固與人慳。未遽清風起，何當舊觀還。崢嶸終莫掩，茲且聽潺湲。,唐,律诗
和范監簿  其二,釋重顯,品彙不自適，善政還可得。縣樓清夜上，島月思雲侵。誰有古菱花，照此真宰心。,唐,诗
集賢李金部知潁州,楊億,汝陰名郡擁朱輪，洛宅霜威尚襲人。門籍舊通仙禁近，書囊纔補殿帷新。金華入侍知非晚，石柱題名又幾春。莫戀桑郊停五馬，蓬邱几硯自生塵。,唐,律诗
无题,苏轼,笑拈红梅亸翠翘。扬州十里最妖饶。夜来绮席亲曾见，撮得精神滴滴娇。娇后眼，舞时腰。刘郎几度欲魂消。明朝酒醒知何处，肠断云间《紫玉箫》。,宋,词
无题,陈与义,送了栖鸦复暮钟。栏干生影曲屏东。卧看孤鹤驾天风。起舞一尊明月下，秋空如水酒如空。谪仙已去与谁同。,宋,词
次韻三首  其二,鄭思肖,活計烟波羨謝三，醉眠釣艇去仍還。爲憐死者今何在，笑殺忙人不識閒。燭影欲殘登夜榻，鼓聲未絕啟晨關。匆匆役役塵中走，一見青山一動顔。,唐,律诗
无题,范成大,落梅时节冰轮满。何似中秋看。琼楼玉宇一般明。只为姮娥、添了万枝灯。锦江城下杯残后。还照鄞江酒。天东相见说天西。除却衰翁和月、更谁知。,宋,词
无题,韩玉,吴东清胜，是吴山苍翠，吴江澄绿。灵秀锺人文物盛，历历皆非凡俗。而况君家，风流遗世，犹寄山阴曲。继承才业，算来真是名族。聊恁驻节重湖，惠歌仁咏，蔼丰年图绿。行看登庸归去后，谁展高才相续。寿日称觞，一杯千岁，应见蟠桃熟。祝君难老，为君还更再祝。,宋,词
无题,杨无咎,目断南枝。几回吟绕，长怨开迟。雨浥风欺，雪侵霜妒，却恨离披。欲调商鼎如期。可奈向、骚人自悲。赖有毫端，幻成冰彩，长似芳时。,宋,词
无题,秦观,东风吹柳日初长。雨馀芳草斜阳。杏花零落燕泥香。睡损红妆。香篆暗消鸾凤，画屏萦绕潇湘。暮寒轻透薄罗裳。无限思量。,宋,词
田家即事八首  其八,趙蕃,田夫荷鍤去，乘水護田缺。田婦貰酒歸，相與慰勤力。,唐,绝句
自雲門至上竈欲遊一二僧庵以雨不果,陸游,道遠晨炊米，風和晝減衣。花殘孔官廟，苔滿葛仙磯。剩欲尋僧話，先判秉炬歸。山昏又成雨，心事固多違。,唐,律诗
无题,秦观,见扬州独有，天下无双，号为琼树。占断天风，岁花开两次。九朵一苞，攒成环玉，心似珠玑缀。瓣瓣玲珑，枝枝洁净，世上无花类。冷露朝凝，香风远送，信是琼瑶贵。料得天宫有，此地久难留住。翰苑才人，贵家公子，都要看花去。莫吝金钱，好寻诗伴，日日花前醉。,宋,词
鄭維心挽詩二首  其二,劉一止,嗟哉谷口孫，句法何摧藏。骨冷歸九原，古意堕渺茫。,唐,绝句
忠厚吟,邵雍,小人斯須，君子長久。斯須傾邪，長久忠厚。,唐,其他
鸚鵡洲行,郭祥正,猛虎磨牙齒九州，禰生何事來擨。黄雲屯屯宴賓客，故衣脱去更岑牟。漁陽摻撾曲聲苦，壯士銜悲寂無語。漢朝社稷四百年，海瀉濤淙一抔土。嗟哉鼓史狂而癡，天運往矣安能追。四方血戰殊未已，三尺棁杖真何爲。君不見武昌之國鸚鵡洲，至今芳草含春愁。可行則行止則止，死無所益令人羞。死無所益令人羞，黄祖曹公均一丘。,唐,词
李太白畫像二首  其一,周紫芝,欲與天仙論等差，短長何止但詞華。誰人觧屈將軍手，爲脱烏皮六縫鞾。,唐,绝句
雜詩四首  其四,李濤,深巖有老翁，龐眉鬚鬢雪。夜半呼我名，授我微妙訣。字畫古籀樣，體勢訛復缺。雙眸忽炯炯，須臾竟披閱。至今得其傳，心會口難說。,唐,诗
无题,曾觌,松姿不老。独立蓬莱杪。风卷流苏香雾晓。又是江梅开了。丹青早画麒麟。貂蝉自属王门。闻道碧桃花绽，一枝枝祝千春。,宋,词
无题,赵时奚,迢迢江路日又曛。为春迟、长是怨春。小立马、千林下，寄寒香、归赠故人。相逢细说经年恨，早忽忽、吹散霁云。算惆怅、芳菲事，粉蝶知、应自魂断。,宋,词
无题,赵汝,对花时节不曾忺。见花残。任花残。小约帘栊，一面受春寒。题破玉笺双喜鹊，香烬冷，绕银屏，浑是山。待眠。未眠。事万千。也问天。也恨天。髻儿半偏。绣裙儿、宽了还宽。自取红毡，重坐暖金船。惟有月知君去处，今夜月，照秦楼，第几间。,宋,词
无题,彭元逊,东洲游伴寄兰苕。人日晴时不用招。微雨来看杨柳色，故人相遇浴龙桥。愁如春水年年长，老共东风日日消。几欲作笺无可寄，双鱼犹自等归潮。,宋,词
无题,苏轼,城隅静女谁人见。先生日夜歌彤管。谁识蔡姬贤。江南顾彦先。先生那久困。汤沐须名郡。惟有谢夫人。从来见拟伦。,宋,词
次韻前人懷西湖之游,趙抃,昔時唐殿預英雄，今獨湖山幸會逢。謫宦青錢曾萬選，承恩白首是三公。龍山我念經年別，虎榜君曾昔日同。老守七章還印綬，俞音朝暮出宸衷。,唐,律诗
臨安客中,趙孟堅,小樓面面著疎櫺，靜有蟾光絕市聲。讀罷離騷臨晉帖，菊花香裏數寒更。,唐,绝句
无题,陆游,风雨初经社。子规声里春光谢。最是无情，零落尽、蔷薇一架。况我今年，憔悴幽窗下。人尽怪、诗酒消声价。向药炉经卷，忘却莺窗柳榭。万事收心也。粉痕犹在香罗帕。恨月愁花，争信道、如今都罢。空忆前身，便面章台马。因自来、禁得心肠怕。纵遇歌逢酒，但说京都旧话。,宋,词
席上贈李尹,劉言史,傴僂山夫髮似絲，松間石上坐多時。瓢飲不曾看酒肆，世人空笑亦何爲。,唐,绝句
无题,张元干,卷朱箔。朝雨轻阴乍阁。阑干外，烟柳弄晴，芳草侵阶映红药。东风妒花恶。吹落。梢头嫩萼。屏山掩，沈水倦熏，中酒心情怕杯勺。寻思旧京洛。正年少疏狂，歌笑迷著。障泥油壁催梳掠。曾驰道同载，上林携手，灯夜初过早共约。又争信漂泊。寂寞。念行乐。甚粉淡衣襟，音断弦索。琼枝璧月春如昨。怅别後华表，那回双鹤。相思除是，向醉里、暂忘却。,宋,词
送孫秀才,歐陽修,高門煌煌赫如赭，勢利聲名爭借假。嗟哉子獨不顧之，訪我千山一羸馬。明珠渡水覆舟失，曾我璣貝猶滿把。遲遲顧我不欲去，問我無窮慚報寡。時之所棄子獨嚮，無乃與世異取捨。,唐,诗
送楊伯子,劉過,天下少奇士，况乎吾一州。逢人問姓字，知子有源流。蘭砌多黄口，蓬山半白頭。誠齋知未可，喚作小坡休。,唐,律诗
无题,苏轼,寒雀满疏篱。争抱寒柯看玉蕤。忽见客来花下坐，惊飞。蹋散芳英落酒卮。痛饮又能诗。坐客无毡醉不知。花尽酒阑春到也，离离。一点微酸已著枝。,宋,词
无题,刘克庄,安得奇材，颈系单于，首提子璋。便做些功业，胜穷措大，聚萤武子，吞凤君章。笑杀竖儒，错翻故纸，屈马何曾有艳香。榆塞外，恰枣红时候，想羽书忙。腰钱骑鹤维扬。分表事谁能预测量。叹防身一剑，壮图濩落，建侯万里，老境相将。读枕函书，宝家藏笏，免使他人笑弗堂。吾衰矣，虽尚存右臂，不解擎苍。,宋,词
无题,赵长卿,镂玉裁琼莫比香。娉婷枝上殢春光。风流别有千般韵，割舍昏沈入醉乡。蜂共蝶，尽乾忙。檀心知未肯寻常。从来诗苦人消瘦，乞与幽窗富锦囊。,宋,词
无题,杨万里,偶听松梢扑鹿。知是沙鸥来宿。稚子莫喧哗。恐惊他。俄顷忽然飞去。飞去不知何处。我已乞归休。报沙鸥。,宋,词
石門精室詩,元□□,竟養浩氣稽顙（中缺）戲使石門。（按：光緒元年劉沛纂《零陵縣志》卷十三君華嚴巖皇祐初殘題名云：「地□古刻石得元□□《石門精舍詩》，知其地也。有竟養浩氣稽顙〖下缺〗戲使石門之稱，與遺跡〖下缺〗其傳。皇祐乙丑祀明堂日。」原刻爲政和間人磨去，今僅存殘文。疑老□□即爲元結。）。,唐,词
无题,葛长庚,楼上风光都占断。楼下风光，还许诗人管。管领风光谁是伴。一堤杨柳开青眼。波面琉璃花影乱。玉笋持杯，画舸歌声颤。醉里寻春春不见。夕阳芳草连天远。,宋,词
山居四感 戰蟻,李綱,欲雨山雲四面垂，空庭蟻戰久相持。只應薄伐檀蘿國，正是槐安獻捷時。,唐,绝句
无题,宋媛,东风成阵送春归。庭花高下飞。柔条缭绕入帘帏。斑斑装舞衣。云鬓乱，坐偷啼。郎来何负期。人生恰似这芳菲。芳菲能几时。,宋,词
重到惠山,李紳,碧峰依舊松筠老，重得經過已白頭。俱是海天黃葉信，兩逢霜節菊花秋。望中白鶴憐歸翼，行處青苔恨昔遊。還向窗間名姓下，數行添記別離愁。,唐,律诗
續茤谷楊兄枯荷行,釋居簡,水冷秋不痕，鏡我雙蓬絲。舉頭見池葉，惄若絲不滋。美人空谷歌無衣，問秋霣葉胡不思。葉紉成衣弗堪著，老洲宿渚無蘅若。冰冷可煮枯可然，蕙風撚指浮碧漣，脆綠嫩紫仍田田。,唐,词
无题,张先,琼枝玉树不相饶。薄云衣、细柳腰。一般妆样百般娇。眉眼细、好如描。东风摇草百花飘。恨无计、上青条。更起双歌郎且饮，郎未醉、有金貂。,宋,词
別徐運使,趙蕃,風聲富貴每多偏，造物于公獨俾全。笑我效顰忘露醜，不知學步返難前。侏儒自合奉囊粟，衛尉何曾直一錢。我地有饑能任耻，熟聞高義薄雲天。,唐,律诗
无题,丘崈,一雁破空碧，秋满荻花洲。淮山淡扫，欲颦眉黛唤人愁。落日归云天外，目断清江无际，浩荡没轻鸥。有恨寄流水，无泪学羁囚。望石城，思东府，话西州。平芜千里，古来佳处几回秋。歌舞当年何在，罗绮一时同尽，梦幻两悠悠。杯到莫停手，唯酒可忘忧。,宋,词
四和二首  其一,劉克莊,夢魂久不到清朝，縱遣巫咸未易招。塞北今惟一韋叡，江南前此幾陳喬。扶顛个个無長策，排悶時時引大瓢。它日松根深掩骨，何須竹帛有名標。,唐,律诗
无题,刘辰翁,五月五，五月五，细雨绿菖蒲。早是高花开九节，花堪结子节堪扶。持此揆□初。长命缕，长命缕，儿女漫区区。何似屏星南极里，清如寒露在冰壶。一府号仙儒。,宋,词
无题,王奕,问梅花、几人邀咏，平生见外骚楚。相思一夜罗浮远，姑射仙姿何处。情未吐。□□□、雄蜂雌蝶空相遇。岁年孰与。叹皓首相看，冰心独抱，谩作广平赋。黄昏暮。半点酸辛谁诉。寿阳眉恨妖妩。南来北使无明眼，细认杏花真谱。私自语。道消息、孤根还有春风主。启明未举。听画角吹残，马头摇梦，人已山阳路。,宋,词
和微之詩二十三首 和祝蒼華,白居易,日居復月諸，環迴照下土。使我玄雲髮，化爲素絲縷。稟質本羸劣，養生仍莽鹵。痛飲困連宵，悲吟飢過午。遂令頭上髮，種種無尺五。根稀比黍苗，梢細同釵股。豈是乏膏沐，非關櫛風雨。最爲悲傷多，心焦衰落苦。餘者能有幾，落者不可數。禿似鵲填河，墮如烏解羽。蒼華何用祝，苦辭亦休吐。匹如剃頭僧，豈要巾冠主。,唐,诗
古別離,聶夷中,欲別牽郎衣，問郎遊何處。不恨歸日遲，莫向臨邛去。,唐,绝句
過建陽,劉克莊,城郭依稀人物改，橋邊感舊一銷魂。小童子已成黧黑，久寓公惟見子孫。耄矣千絲羞覽鏡，去之三紀尚攀轅。當時手種花無數，問訊而今幾樹存。,唐,律诗
三用韻  其一,牟巘,雪中饒有百般佳，却似綢繆困約家。老病自應餘菜色，風騷猶未合梅花。背暄擬向田翁覓，面少時聞兒女誇。可是年來四不出，也隨笭箵傍南涯。,唐,律诗
无题,吴潜,望月眼穿东。云幕千重。有时推出赖他风。恰似玉环犹未窦，得恁玲珑。谁在华山峰。一半天中。君逾五十我成翁。未必明年如此夜，笑口难逢。,宋,词
響石,舒亶,淵明休弄沒弦琴，混沌中含太古音。聞說幾回風雨夜，四山渾作老龍吟。,唐,绝句
无题,无名氏,泽国嫩寒月，天气小阳春。萱堂今朝生日，瑞霭郁轮囷。身佩铜章墨绶，手捧霞觞玉液，献寿太夫人。且喜藤舆稳，共戏彩衣新。发垂鹄，瞳点漆，倍精神。麻姑来庆，笑道沧海几扬尘。伫看起居八座，更好回班百辟，异数耸朝绅。此母生此子，再拜谢宸恩。,宋,词
无题,李曾伯,桂香深处，倾盖岭之西。云南外，曾指点，是挛鞮。酌玻璃。篸带江山里，挥银笔，摛绮句，湖海气，羞篷弱，吐虹霓。回首烟尘碌碌，公家事、自笑痴儿。盍田园归去，耕钓侣黔黎。月夕花时。恣吟题。怅荆州路，同北望，剡溪兴，又东驰。雄边上，夸前躅，壮新基。灿宸奎。客问西陲事，公莫惜，语教知。秋城梦，笳却骑，舞闻鸡。休作中年离恨，聊拼取、一醉如泥。梅边佳致，逸兴与逋齐。人在苏堤。,宋,词
无题,牟巘,山之天目，蔚苕嶢、第一最佳泉石。见说老龙高卧处，正拥深深寒碧。独閟云扉，人思霖雨，未许无心出。苍崖赤子，而今谁为苏息。昨夜凉透西风，玉绳晚澹，喜见归鸿入。十二虚皇凝伫久，飞下陆离宸画。绣卣使名，洪枢衔位，催缀新班立。旗常婀娜，要陪沙路清跸。,宋,词
无题,柳永,晚秋天。一霎微雨洒庭轩。槛菊萧疏，井梧零乱惹残烟。凄然。望江关。飞云黯淡夕阳间。当时宋玉悲感，向此临水与登山。远道迢递，行人凄楚，倦听陇水潺。正蝉吟败叶，蛩响衰草，相应喧喧。孤馆度日如年。风露渐变，悄悄至更阑。长天净，绛河清浅，皓月婵娟。思绵绵。夜永对景，那堪屈指，暗想从前。未名未禄，绮陌红楼，往往经岁迁延。帝里风光好，当年少日，暮宴朝欢。况有狂朋怪侣，遇当歌、对酒竞留连。别来迅景如梭，旧游似梦，烟水程何限。念利名、憔悴长萦绊。追往事、空惨愁颜。漏箭移、稍觉轻寒。渐呜咽、画角数声残。对闲窗畔，停灯向晓，抱影无眠。,宋,词
天封觀,李彌遜,搖落秋山路，烟留寶搆昏。曾迴翠華步，不到紫虚門。可鑑豐碑壯，無知老柏尊。勒功當日事，寂寞更誰論。,唐,律诗
題渡水羅漢畫,龐謙孺,偏袒右肩赤一膊，開顔含笑不作惡。廣深莫種金蓮花，故使浮杯襯雙脚。心既忘形亦忘怖，徒使旁觀毛髮豎。本無行止令人圖，竟到彼岸歸何處。我知畫者意識真，是故古來傳至今。亦無此心可得驚，亦無此身可得沈。浪頭乘風正得路，不動莊嚴幾時去。從今不往亦不還，一幅之間作常住。君不聞古人祇作如是觀，請公莫問何以故。,唐,词
无题,刘埙,院落黄昏，残霞收尽廉纤雨。天香富贵洛阳城，巧费春工作。自笑平生吟苦。写不尽、此花风度。玉堂银烛，翠幄画阑，万红争妒。那更深宵，寒光幻出清都府。嫦娥跨影下人间，来按红鸾舞。连夜杯行休驻。生怕化、彩云飞去。酒阑人静，月淡尘清，晓风轻露。,宋,词
无题,曹勋,梅风吹粉，柳影摇金。渐看春意入芳林。波明草嫩，据征鞍，晚烟沈。向野馆、愁绪怎禁。过了烧灯，醉别院，阻同寻。琐窗还是冷瑶琴。灯花灺也，拥春寒，掩闲衾。念翠屏、应倚夜深。,宋,词
无题,丘崈,憎人虎豹守天关。嗟蜀道、十分难。说与沐猴冠。这富贵、於人怎谩。忘形尊俎，能言桃李，日日在东山。不醉有馀欢。唱好个、风流谢安。,宋,词
无题,张先,廊庙当时共代工。睢陵千里远，约过从。欲知宾主与谁同。宗枝内，黄阁旧，有三公。广乐起云中。湖山看画轴，两仙翁。武林嘉语几时穷。元丰际，德星聚，照江东。,宋,词
女冠子 一,鹿虔扆,鳳樓琪樹，惆悵劉郎一去，正春深。洞裏愁空結，人間信莫尋。竹疎齋殿迥，松密醮壇陰。倚雲低首望，可知心。,唐,词
无题,倪偁,木落西风秋已半，正当璧月圆时。为登绝岭赋新诗。酒摇金凿落，波净碧琉璃。细看冰轮还有意，要君把盏休辞。看看两鬓欲成丝。明年当此夜，千里共相思。,宋,词
无题,华岳,情刀无斸。割尽相思肉。说后说应难尽，除非是、写成轴。帖儿烦付祝。休对傍人读。恐怕那懑知后，和它也泪瀑漱。,宋,词
垂虹橋三首  其一,蕭立之,湖光秋色渺蒼寒，一似前時畫得看。畫裏人家渾不覺，夕陽留客倚闌干。,唐,绝句
梅月爲蚤虱所苦各賦二絕 蚤 其二,劉克莊,汝圖膏血飽，吾惜體膚傷。景略捫差快，宜師撲不妨。,唐,绝句
无题,姚勉,仙苑蟠桃，恰则是、而今初熟。王母遣、飞琼捧献，绛金红玉。笑把九霞鸾凤斝，满斟七宝蒲萄醁。为长庚、此日自天来，殷勤祝。仙子唱，长生曲。仙客献，长生箓。活千人邓禹，阴功俱足。五鹗即齐公府剡，万羊自有中书禄。更从头、安享八千年，人间福。,宋,词
无题,萧允之,花径相逢，眼期心诺情如昨。怕人疑著。佯弄秋千索。知有而今，何似留初莫。愁难托。雨铃风铎。梦断灯花落。,宋,词
无题,周密,疏钟敲暝色，正远树、绿愔愔。看渡水僧归，投林鸟聚，烟冷秋屏。孤云。渐沈雁影，尚残箫、倦鼓别游人。宫柳栖鸦未稳，露梢已挂疏星。重城。禁鼓催更。罗袖怯、暮寒轻。想绮疏空掩，鸾绡翳锦，鱼钥收银。兰灯。伴人夜语，怕香消、漏永著温存。犹忆回廊待月，画阑倚遍桐阴。,宋,词
无题,无名氏,返虞长乐，犹是忆宾天。何事驾仙軿。箫笳仪卫辞宫阙，移仗入云烟。於皇清庙敞华筵。昭穆谨承先。千秋长奉烝尝孝，永享中兴年。,宋,词
弔天竺海月辯師三首  其三,蘇軾,欲訪浮雲起滅因，無緣却見夢中身。安心好住王文度，此理何須更問人。,唐,绝句
二十日新田清江一曲小飲,袁說友,一曲清江古岸頭，茅簷初日照高秋。數聲又得閒身到，相對綠漪橫小舟。,唐,绝句
林亭寓言,張九齡,林居逢歲晏，遇物使情多。蘅茝不時與，芬榮奈汝何。更憐籬下菊，無如松上蘿。因依自有命，非是隔陽和。,唐,律诗
福慶寺,毛滂,欄干倚盡赤旃檀，盧橘花開秀巘寒。會取虚庵留客意，小窗疏日上蒲團。,唐,绝句
无题,萧回,金陵故国。极目长江浩渺，千重隔。山无际，临湍怒涛碛。俯春城苇寂。芳昼迤逦，一簇烟村将晚，严光旧台侧。何处倦游客。对此景惹起离怀，顿觉旧日意，魂黯愁积。幽恨绵绵，何计消溺。回首洛城东，千里暮云碧。,宋,词
无题,黄庭坚,当年夜雨。头白相依无去住。儿女成围。欢笑尊前月照之。阿连高秀。千万里来忠孝有。岂谓无衣。岁晚先寒要弟知。,宋,词
无题,赵汝,东风冽。红梅拆。画帘几片飞来雪。银屏悄。罗裙小。一点相思，满塘春草。空愁切。何年彻。不归也合分明说。长安道。箫声闹。去时骢马，谁家系了。,宋,词
无题,无名氏,春衣。素丝染就已堪悲。尘世昏污无颜色。应同秋扇，从兹永弃。无复奉君时。,宋,词
十九日始晴,方回,今日簷仍滴，何人膽不寒。曬帆船尚濕，掃市路才乾。造化玄機轉，生靈死命完。傳聞睦東館，樓閣付驚湍。,唐,律诗
春事,姜特立,春事動勾芒，閒行嗅嫩芳。人無前日興，花有舊時香。,唐,绝句
荆州江浮水燈作佛事,洪咨夔,誰把銀河徹底傾，倒翻星斗著行明。又疑籠道紅梔子，隠隠鳴鞘出五更。,唐,绝句
无题,陈著,洛阳地脉，是谁人、缩到海涯天角。绿树成阴芳雾底，得见当年台阁。园杏贵客，海棠姬侍，拥入青油幕。人间那有，风流天上标格。如困如懒如羞，夜来应梦入，西瑶仙宅。为你闲风轻过去，□□不教妨却。娇不能行，笑还无语，惟把香狼藉。花花听取，年年无负春约。,宋,词
无题,张孝祥,黄陵庙下，送君归去，上水船儿一只。离歌声断酒杯空，容易里、东西南北。重湖风月，九秋天气，冉冉清愁如织。我家住在楚江滨，为频寄、双鱼素尺。,宋,词
劍門關,曹宗旦,鑿開千里地，通得一隅天。疊嶂連三峽，重門扼兩川。,唐,绝句
夏雨,陳與義,三伏過幾日，坐數令人癭。片雲忽西行，庭樹生光景。須臾萬銀竹，壯觀發異境。天公終老手，一笑破日永。龍公勿憚煩，事了亦俄頃。修竹恬變化，依然半窗影。,唐,诗
古離別,夏之中,郎上孤舟妾上樓，闌干未倚淚先流。片帆漸遠郎回首，一種相思兩處愁。,唐,绝句
初冬雜詠八首  其二,陸游,古壽書來言得婿，東陽人到報生孫。一家三處俱强健，且撥閑愁近酒尊。,唐,绝句
無夢,白居易,老眼花前闇，春衣雨後寒。舊詩多忘却，新酒且嘗看。拙定於身穩，慵應趂伴難。漸銷名利想，無夢到長安。,唐,律诗
贈別幾復,黄庭堅,風驚鹿散豫章城，邂逅相逢食楚苹。佳友在門忘燕寢，故人發藥見平生。只今滿坐且樽酒，後夜此堂還月明。契闊愁思已知處，西山影落暮江清。,唐,律诗
孟少保戎裝相贊,釋慧開,英雄盖世上將軍，洞寇聞風喪膽魂。寸刃不施機莫測，看渠談笑定乾坤。,唐,绝句
无题,蔡伸,凉生冰簟怯衣单。明月楼高空画栏。满院啼螀人未眠。掩重关。乌鹊南飞风露寒。,宋,词
挽張佛子  其一,王柏,嘉慶圖傳世所稀，夫何佛子遽西歸。平生施予心無爲，時事艱難衆有依。德誼百年猶積累，詩書五世漸光輝。兒童父老傾山谷，洒淚追隨丹旐飛。,唐,律诗
次韵錢四,劉攽,衰老常嫌带減圍，那堪髀肉厭征騑。東山仍有周公夢，也恐三年始得歸。,唐,绝句
无题,晏殊,东风昨夜回梁苑。日脚依稀添一线。旋开杨柳绿蛾眉，暗拆海棠红粉面。无情一去云中雁。有意归来梁上燕。有情无意且休论，莫向酒杯容易散。,宋,词
无题,卫宗武,强半秋澄穆。半月弦、南极躔高，寿星明煜。今岁户庭殊旧岁，洗尽闲愁千斛。沸春夏、欢声相续。兰已种成香满砌，更蕣华、得偶颜如玉。双捧劝，寿齐祝。郗枝芳映庄椿绿。觉这番、初度称觞，桂增芬馥。生子生孙从此始，剩有人传祖笏。看八座、青毡须复。两两闺中俱秀质，待子平、婚嫁人人足。碧桃下，跨青鹿。,宋,词
玉臺體  其二,利登,六曲鴛屏紫玉環，寐衣紅地繡雙鸞。相思未必君如我，一夜芙蓉翠露寒。,唐,绝句
步溪頭  其三,趙蕃,草軟沙平路不泥，岸巾扶策步循隄。江南春事信能早，正月已聞林鳥啼。,唐,绝句
无题,王之道,宿雾霁晨霜，江山明秀。照眼黄花乱晴昼。当年今日，正是悬弧时候。一杯聊献祝，同亲旧。莫问穷通，休论贫富。且趁良辰醉醇酎。扬珠捣玉，况值西成多收。饱餐歌至治，天垂祐。,宋,词
依韵奉和省判程郎中省宿,强至,北望宮牆樹萬年，九霄雲退湛秋泉。坐間星斗懸吟次，夢裏江湖在目前。月緩粉闈添皓色，更長紅燭滅青煙。中郎心計元無敵，更向風騷擅將權。,唐,律诗
道間見梅,張孝祥,寒女生來不解粧，天然玉色照孤芳。疎籬茅舍無端恨，故有幽人與斷腸。,唐,绝句
无题,杨泽民,十年依旧破衫青。空书制敕绫。但知心似玉壶冰。牛衣休涕零。聊蹇傲，莫升腾。毋为附骥蝇。前山可数且徐行。不须催去程。,宋,词
无题,苏轼,一曲《阳关》情几许。知君欲向秦川去。白马皂貂留不住。回首处。孤城不见天霖雾。到日长安花似雨。故关杨柳初飞絮。渐见靴刀迎夹路。谁得似。风流膝上王文度。,宋,词
无题,石孝友,见时怜惜。不见时思忆。花柳光阴都瞬息。□把光阴虚掷。才郎妾貌相当。有些似欠商量。看你忔憎模样，更须著我心肠。,宋,词
題光武廟三首  其二,曹勛,故人高卧枕嚴溪，香火紛紛俗不疲。倘贊提封如帝業，也分百戶奉真祠。,唐,绝句
无题,陆游,看破空花尘世，放轻昨梦浮名。蜡屐登山真率饮，筇杖穿林自在行。身闲心太平。料峭馀寒犹力，廉纤细雨初晴。苔纸闲题溪上句，菱唱遥闻烟外声。与君同醉醒。,宋,词
无题,无名氏,角黍厅前，祭天神、妆成异果。,宋,词
无题,舒亶,一池秋水疏星动，寒影横斜。满坐风花。红烛纷纷透绛纱。江湖散诞扁舟里，到处如家。且尽流霞。莫管年来两鬓华。,宋,词
南明山寶相寺十五題 隱岳巖,釋顯忠,融結自何時，曾爲幾陵谷。不見昔賢蹤，空遺此巖腹。一徑斸煙蓁，千里老雲木。尋常人到稀，虎豹暗棲宿。,唐,律诗
瀼西,陸游,千載瀼西路，今年著脚行。匆匆衰已具，渺渺恨難平。絕壁猿啼雨，深枝鵲報晴。亦知憂吏責，未忍廢詩情。,唐,律诗
无题,陈著,钱影何曾过眼，笔头那肯亏心。系门瘦马影沈沈。夜柝不惊春枕。一去轻如蕉梦，三乡都是棠阴。等闲换取印黄金。催上云程新任。（缺词文）,宋,词
閑居,呂本中,風土傜人住，依棲縣令尊。摘山春晚苦，汲澗雨餘渾。白日供高枕，生涯付小園。時来攜白鏟，種藥兩三根。,唐,律诗
夜讌,錢惟演,昨夜讌南堂，華燈燭九光。削青爭落筆，舉白鬭飛觴。祇覺輝裴玉，寧思夢謝塘。解煩多蜜勺，藉俎半蘭芳。促席風弦怨，開簾月露凉。酡顔君莫訴，西北轉銀潢。,唐,诗
覺海鑄鍾,釋居簡,須彌頂上聲猶在，林浦山中簴久虛。任是雪峰千五百，呼來喝散總由渠。,唐,绝句
梅花絕句十首  其一○,陸游,今年真負此花時，醉帽何曾插一枝。漸老情懷多作惡，不堪還作送梅詩。,唐,绝句
无题,王之道,晓日彤墀，春风黄伞，天颜咫尺清光。恩袍初赐，一时玉质金相。济济满廷鹓鹭，月卿映、日尹星郎。鸣鞘绕，锦鞯归路，醉舞醒狂。追随宝津琼苑，看穿花帽侧，拂柳鞭长。临流夹径，参差绿荫红芳。宴罢西城向晚，歌呼笑语溢平康。休相恼，争揭疏帘，半出新妆。,宋,词
无题,张耒,个人风味。只有江梅些子似。每到开时。满眼清愁只自知。霞裾仙珮。姑射神人风露态。蜂蝶休忙。不与春风一点香。,宋,词
聞沈彬赴吳都請辟,齊己,長訝高眠得穩無，果隨徵辟起江湖。鴛鴦已列罇罍貴，鷗鶴休懷釣渚孤。白日不妨扶漢祚，清才何讓賦吳都。可能更憶相尋夜，雪滿諸峯火一爐。,唐,律诗
細雨,陸游,細雨重雲漸入梅，陰陰門巷長新槐。壯心已與年俱逝，脫髮應無術可栽。美睡常嫌鶯喚起，清愁却要酒闌回。年來百事非平昔，信手題詩懶剪裁。,唐,律诗
无题,董颖,华宴夕，灯摇醉。粉菡萏，笼蟾桂。扬翠袖，含风舞，轻妙处，惊鸿态。分明是。瑶台琼榭，阆苑蓬壶，景尽移此地。花绕仙步，莺随管吹。宝帐暖留春，百和馥郁融鸳被。银漏永，楚云浓，三竿日、犹褪霞衣。宿酲轻腕，嗅宫花，双带系。合同心时。波下比目，深怜到底。,宋,词
无题,杜安世,昨夜一场风雨。催促牡丹归去。孙武宫中，石崇楼下，多情怎生为主。真疑洛浦。云水算、杳无重数。独倚阑干凝伫。香片乱沾尘土。争似当初，不曾相见，免恁恼人肠肚。绿丛无语。空留得、宝刀翦处。,宋,词
无题,韩淲,春入疏弦调外声。雪云初霁带湖清。屏温香软绮窗深。山倚虚窗情淡淡，水流清浅韵泠泠。断魂醒处梦难凭。,宋,词
奉使過居庸關  其一,鄭獬,鐵山五十里，𤡑獸不能逾。兩壁如夾城，行人貫衆魚。巨關隔元氣，寒暑南北殊。一夫扼其鍵，萬馬不能趨。石氏窺三川，荒唐誰與謨。不能仗大義，割地事匈奴。封樹未拱把，敵騎已長驅。後嗣竟銜璧，白衣拜穹廬。自此失天險，一柱折坤輿。世宗有英氣，手撼崑崙墟。關南下六城，卧病歸東都。太祖得天下，僭竊即爲誅。右顧取蜀漢，左顧平荆吳。欲藏百萬縑，萬里購頭顱。可用一赤組，坐使縛單于。奇策秘九地，白日忽。,唐,词
上耿泉生朝  其八,楊簡,泉課復艱，屬任斯難。□□斧扆，節至累頒，公毋憚煩。,唐,词
贈尤檢正四首  其二,趙蕃,往焉石灰橋，粲粲方秘書。近者南浦亭，皇皇乃軺車。遄歸今幾年，人望益以儲。俱期白獸省，共徯玉堂廬。,唐,律诗
无题,柳永,初过元宵三五。慵困春情绪。灯月阑珊嬉游处。游人尽、厌欢聚。凭仗如花女。持杯谢、酒朋诗侣。馀酲更不禁香醑。歌筵罢、且归去。,宋,词
餞吳長文司理用脩持賢業教無欠爲韻  其五,裘萬頃,過從資直諒，夫豈勢利交。謂朋黨者誰，仁人姑聽教。,唐,绝句
讀退之集偶書,張嵲,宰書三上已間闗，見辱功官又大難。當日之人定誰子，竟無名字在人間。,唐,绝句
无题,曹豳,春闱期近也，望帝乡迢迢，犹在天际。懊恨这一双脚底。一日厮赶上五六十里。争气。扶持我去，转得官归，恁时赏你。穿对朝靴，安排你在轿儿里。更选个、宫样鞋，夜间伴你。,宋,词
近闢禄隱軒建瓢飲亭季父以詩寄題和韻,葛勝仲,稚節爭名翰墨場，中年習隱水雲鄉。遭時有幸常温飽，濟世無能分退藏。山色不於覊客秘，日華端爲散人長。身閒却笑東方朔，避世金門傲武皇。,唐,律诗
靈山寺,羅隱,晚景聊攄抱，憑欄幾蕩魂。檻虛從四面，江闊奈孤根。幽徑薜蘿色，小山菭蘚痕。,唐,诗
送周子靜桂陽教官,翁卷,魁名人共說，直節世間聞。遠地今崇學，諸生久待君。三湘鴻不到，五嶺路初分。閑日登臨作，應題贈屈文。,唐,律诗
无题,石孝友,平湖阁上，正残虹挂雨，微云擎月。万顷琉璃秋向冷，忍便翠销红歇。北海樽罍，西园游宴，兴逸湖山发。飞尘不到，坐移蓬岛珠阙。莫厌笑口频开，少年行乐事，转头胡越。公子多情真爱客，敢惮深杯百罚。太一舟轻，芙蓉城锁，醉指神仙窟。乘风归去，尽教吹乱华发。,宋,词
孫莘老求墨妙亭詩,蘇軾,蘭亭繭紙入昭陵，世間遺迹猶龍騰。顔公變法出新意，細筋入骨如秋鷹。徐家父子亦秀絕，字外出力中藏稜。嶧山傳刻典刑在，千載筆法留陽冰。杜陵評書貴瘦硬，此論未公吾不憑。短長肥瘦各有態，玉環飛燕誰敢憎。吳興太守真好古，購買斷缺揮縑繒。龜趺入座螭隠壁，空齋晝靜聞登登。奇蹤散出走吳越，勝事傳說誇友朋。書來乞詩要自寫，爲把栗尾書溪藤。後來視今猶視昔，過眼百世如風燈。他年劉郎憶賀監，還道同時須服膺。,唐,诗
无题,吕本中,乱红夭绿风吹尽，小市疏楼。细雨轻鸥。总向离人恨里收。年年春好年年病，妾自西游。水自东流。不似残花一样愁。,宋,词
无题,张先,玉人又是匆匆去。马蹄何处垂杨路。残日倚楼时。断魂郎未知。阑干移倚遍。薄幸教人怨。明月却多情。随人处处行。,宋,词
林潘張三友會于新樓,和請,又携詩卷到南州，塵滿征衫雪滿頭。桃李春風故國夢，江山落日異鄉愁。樽前一笑真奇事，坐上諸君盡勝流。政倚清談洗胸臆，莫教王粲賦登樓。,唐,律诗
雜曲歌辭 舞馬詞 五,張說,二聖先天合德，羣靈率土可封。擊石驂驔紫燕，摐金顧步蒼龍。,唐,其他
无题,汪,千缕柳丝犹嫩，一星榆火初明。载将新意寿幽人。红袖持杯劝尽。老鹤自偏野性，沙鸥难比轻身。殷勤多谢祝长春。一笑东风夜静。,宋,词
和虞滄江梅花四絕句  其三,程公許,銅彝深養玉膚肌，更着圖書繞四圍。千古離騷誰與續，襲人清韻自芳菲。,唐,绝句
偈頌一百五十首  其一四八,釋心月,溪山送別出門日，雲水相迎得路時。七佛軌儀持鉢去，滿船載得月明歸。,唐,绝句
立春,曾幾,十載東都客，春盤種種春。翠看蔬甲小，黄愛韭苗新。流落成吾老，蕭疏對此辰。睦隣如有使，傳語大梁人。,唐,律诗
京居秋歎,晁說之,京居少蟋蟀，失我田園秋。何用外物感，不勝中心愁。少多王霸略，老窘衣食謀。神臯既絕分，蠻徼亦願遊。鵲飛徒繞樹，坎止信乘流。顧惟爾青簡，能令人白頭。當年魏公子，今日無遺丘。出門何所從，垂淚且復收。,唐,诗
无题,李鼐,珍重高人阎右丞。胸中丘壑富丹青。暂从天下分轺使，来向人间作寿星。凉日挂，暑风轻。一番秋思十分清。细倾鹦鹉休辞劝，烂醉葡菊不用醒。,宋,词
次韻王子欽立春二首  其一,孫覿,玉手傳絲催歲，金刀翦綵伴春回。兵戈滿眼年年在，花鳥驚心日日來。芳意漸還三徑草，暗香猶認兩京梅。呼童火急供春事，凍醴生光灧玉醅。,唐,词
无题,辛弃疾,人道偏宜歌舞，天教只入丹青。喧天画鼓要他听。把著花枝不应。何处娇魂瘦影，向来软语柔情。有时醉里唤卿卿。却被傍人笑问。,宋,词
題山居十絕 梅澗,胡仲弓,今昨孤山迥不同，逋仙誰與管春風。暗香疎影無尋處，元在泠泠一澗中。,唐,绝句
无题,蒋捷,明露浴疏桐。秋满帘栊。掩琴无语意忡忡。掐破东窗窥皓月，早上芙蓉。前事渺茫中。烟水孤鸿。一尊重九又成空。不解吹愁吹帽落，恨杀西风。,宋,词
凉州,胡宿,一從天寶陷凉州，路絕陽關數百秋。誰念弓裘侵紫塞，空餘歌舞在紅樓。將兵古有龍韜略，仗節今無燕頷侯。五鼎元戎方肉食，腐儒何者預軍謀。,唐,律诗
送王木叔推官滿秩  其二,孫應時,世道不平易，心如太行山。交遊水上萍，相知甚獨難。感君一見初，信我眉睫間。松柏氣本同，蒼蒼期歲寒。,唐,律诗
无题,仇远,听尽西窗风雨。又听东邻砧杵。犹自立危阑，阑外青山无语。何处。何处。一树乱鸦啼暮。,宋,词
東風,王令,東風來幾日，窮巷不見春。不知得花由，只見插花人。東風能幾時，聽爾多歡欣。徒恐春風歸，汝我同悲辛。,唐,律诗
與汝翔池頭清坐,丘葵,主人發興在林泉，故鑿方池翠竹邊。波動日光翻素壁，水涵雲影倒青天。蛙浮成字出復出，鳬沒有紋圓又圓。却意盤翁初到此，共看楊柳碧絲懸。,唐,律诗
次韻張濟川二首  其一,李若水,澗底戰骸霜雪枯，籠煙萬瓦半荒墟。流離赤子馬前泣，爭問九重知也無。,唐,绝句
无题,魏了翁,世界要扶助，人物载耆英。茫茫四海，谁识今代有宠臣。万顷青湖佳气，一片紫岩心事，天付与斯人。耸耸铁冠吏，表表白云卿。海沮漳，城汉郢，宅峨岷。规摹妙处，胸次纳纳几沧瀛。未说令公二纪，先看武公百岁，年与学俱新。星弁百僚准，天宇四时春。,宋,词
再和易後韻爲前韻六首  其二,衛宗武,黑不待黔烏，白不待浴鵠。天分既超卓，能消幾學術。飄飄霞外姿，瞳方而髮綠。滿腹貯古書，咳唾可袪俗。沖氣以爲和，陽春散晴旭。,唐,诗
无题,曹勋,秋色宫庭，黄花禁篽，西风乍透罗衣。龙山意渐爽，瑶砌叶初飞。喜天宇、明洁晓晴时。翠楼都卷帘帷。奉宴赏，菊英环坐，金玉成围。凭阑海山万里，登望处，休论戏马台池。揽幽芳、泛酒面香凝，携手与、仙姿共游嬉。从他纱帽频敧。并宝马，何妨归路，月挂天西。,宋,词
无题,无名氏,六张机。雕花铺锦半离披。兰房别有留春计。炉添小篆，日长一线，相对绣工迟。,宋,词
无题,陈允平,长江浩渺山明秀。宛转西风惊客袖。相逢才系柳边舟，相别又倾花下酒。怪得新来诗骨瘦。都在秋娘相识后。一天明月照相思，芦荻汀洲霜满首。,宋,词
宿香山寺酬廣陵牛相公見寄,白居易,手札八行詩一篇，無由相見但依然。君匡聖主方行道，我事空王正坐禪。支許徒思遊白月，夔龍未放下青天。應須且爲蒼生住，猶去懸車十四年。,唐,律诗
无题,方千里,晓起山光惨，晚来花意寒。映月衣纤缟，因风佩琅玕。三弄江梅听彻，几点岸柳飘残。宛然舞曲初翻。帘影卷波澜。把酒同唤醒，促膝小留欢。清狂痛饮，能消多少杯盘。况人生如寄，相逢半老，岁华休作容易看。,宋,词
和孫端叟蠶具十五首 織室,梅堯臣,常聞漢皇后，織室數來觀。宮女豈不勤，帝衮得以完。亦將成纁黄，非用競龍鸞。意在奉宗廟，後人其可安。,唐,律诗
无题,刘清夫,乱山深处，见寒梅一朵，皎然如雪。的皪妍姿羞半吐，斜映小窗幽绝。玉染香腮，酥凝冷艳、容态天然别。故人虽远，对花谁肯轻折。疑是姑射神仙，幔亭宴罢，迤逦停瑶节。爱此溪山供秀润，饱玩洞天风月。万石丛中，百花头上，谁与争高洁。粗桃俗李，不须连夜催发。,宋,词
感春四首  其二,孫覿,萬里蒙塵六尺輿，一丸泥蠟十行書。豫且往往窺魚服，屬國栖栖掘鼠餘。村徑紅稠花艷艷，沙平翠點樹疏疏。落霞孤鶩西南望，千頃洪波浸日車。,唐,律诗
上饒道中,趙蕃,踏土憂疑似踏船，土塍滑汰勝於舷。川行可怖陸行苦，誰遣爲之空自憐。,唐,绝句
无题,赵长卿,凉夜竹堂空，小睡匆匆醒。庭院无人月上阶，满地栏干影。何处最知秋，风在梧桐井。夜半骖鸾弄玉笙，露湿衣裳冷。,宋,词
題姚氏三頭牡丹,强至,姚黄容易雒陽觀，吾土姚花洗眼看。一抹胭脂勻作艷，千窠蜀錦合成團。春風應笑香心亂，曉日那傷片影單。好爲太平圖絕瑞，却愁難下彩毫端。,唐,律诗
句  其四,陳傅良,密葉自成金罽飾，亂英誰輯紫茸香。,唐,诗
无题,杨无咎,正才过七夕，又近中元，素秋时候。月皎风高，渐凉生襟袖。灏气澄凝，是谁清白，应此□□秀。味洗膏粱，才侔沈谢，三朝勋旧。好是新来，日临连帅，化格黔黎，政归仁厚。早祷群祠，有雨随车骤。愿与寰区，共资膏泽，岁岁称眉寿。孝感灵泉，涓涓不绝，斟为醇酎。,宋,词
送莊知錄歸覲,劉克莊,彼美佳公子，甘爲郡督郵。鯉庭素鍾愛，烏幕不能留。剡上止一鶚，挽回無萬牛。李官難久曠，來莫待新秋。,唐,律诗
无题,柳永,天将奇艳与寒梅。乍惊繁杏腊前开。暗想花神、巧作江南信，鲜染燕脂细翦裁。寿阳妆罢无端饮，凌晨酒入香腮。恨听烟坞深中，谁恁吹羌管逐风来。绛雪纷纷落翠苔。,宋,词
无题,宋先生,搬载渡黄河。金关牢闭锁。运九还、须是功多。光透帘帏红似火。见金钱、万千朵。过水涌银波。充开牛斗过。进工夫、□□蹉跎。见个真人便是我。暗欢喜、笑呵呵。,宋,词
先太師忌日,文天祥,太師忌汗漫，二紀似跳丸。弟妹俱成立，家鄉忍破殘。衣冠晨月暗，墳墓夜風寒。萬里逢先忌，無言把淚彈。,唐,律诗
无题,洪适,九月到盘洲，华发惊霜叶。缓步绕东篱，香蕊金重叠。橘绿又橙黄，四老相迎接。好处不宜休，莫放清尊歇。,宋,词
无题,洪适,两塾弦歌日日春。不容坐席更凝尘。常思芳桂攀燕窦，未见童乌继子云。流庆泽，仰家尊。救荒阴德过于门。从师已是平原客，毛遂怀绷作弄孙。,宋,词
靈草歌 磨羅草,白雲仙人,紫花白汁多，大道號磨羅。不但延年壽，伏藥櫃使多。,唐,绝句
題漢陽招真亭,賀鑄,大別山顛清沔尾，飛亭岧嶢带雲起。清狂使君初燕喜，拍手招呼黄鶴子。玄津煉出太陽酥，手葺胎髮蒙頭顱。每誇久落北酆籍，豈意齎恨歸黄壚。越客登臨興何有，愁不能言病妨酒。殘陽雲夢窅然深，尚欲開襟吞八九。羽駕飄颻安在哉，使君餘跡已塵埃。但見庾令樓橫烟樹杪，角聲催月渡江來。,唐,词
无题,辛弃疾,一杯莫落吾人后。富贵功名寿。胸中书传有馀香。看写《兰亭》小字、记流觞。问谁分我渔樵席。江海消闲日。看君天上拜恩浓。却恐画楼无处、著东风。,宋,词
修禊後三日與仲退坐小齋煖雨初歇忽聞異香於是花事已罷春在塵土意其爲草木暢茂有自然之香而卒莫詰其所從來明日仲退以心清聞妙香爲韻作五詩奉次一噱  其五,徐瑞,何年有野人，聞香未肯忘。世俗誇富貴，爭費柟櫖黄。我雖一掃空，奈此風韻長。一笑與神遇，底用譜異香。,唐,律诗
僕自以四月十四日自延平歸所寓之南軒積雨陰濕體中不佳二十五日夜夢至一處流水被道色清絕若有欄檻而無屋宇有筆硯皆浸水中予驚問何地旁有應者曰此玉瀾堂也夢中欲取水中筆硯作詩詩未成而覺意緒蕭爽殆不類人世雞已一再鳴矣因賦此,朱槔,蘧蘧飛夢過雲鄉，物色清輝眼界長。閶闔未招金馬士，蓬萊先立玉瀾堂。千尋濯足衣裘冷，六字哦詩筆硯香。當與瑶池作同社，紅巾青鳥兩相忘。,唐,律诗
无题,晏殊,风转蕙，露催莲。莺语尚绵蛮。尧蓂随月欲团圆。真驭降荷兰。褰油幕。调清乐。四海一家同乐。千官心在玉炉香。圣寿祝天长。,宋,词
風浪阻行再獲聚首故作是詩,釋行海,魚龍吹浪阻行舟，又得相尋暫聚頭。不是於君多惜別，自緣今日少交遊。斜風細雨吳天遠，芳草垂楊越路愁。昨夜不知人未去，誤教魂夢過南州。,唐,律诗
无题,梁意娘,满地落花铺绣。春色著人如酒。晓莺窗外啼杨柳。愁不奈、两眉频皱。关山杳。音尘悄。那堪是、昔年时候。盟言辜负知多少。对好景、顿成消瘦。,宋,词
无题,赵长卿,居士年来懒散。凡事只从宽简。身外更无求，祗要夏凉冬暖。美满。美满。得过何须积趱。,宋,词
送潘華陽,祖無擇,河陽苗裔有英翹，年少聲名動帝朝。月桂我欣同賜第，澗松人借此沈僚。金牛開道秦川險，笮馬來賓漢使遥。想以刀州遇知己，便從平地上烟霄。,唐,律诗
墨梅,呂本中,嶺南十月春漸回，妍暖先到前村梅。問君何處得此妙，一枝冷艷隨霜開。長江凜凜欲奔岸，乃見好事移牆隈。初疑滲漉入瘴霧，更欲寂寞埋烟煤。微風不動暗香遠，淡月入户空徘徊。坐看粉黛化腐惡，豈但桃李成輿臺。我行萬里厭窮獨，疾病未已心先灰。對此不覺三歎息，恐是轉側同南來。異鄉久處少意緒，破壁相對無根荄。古來寒士每如此，一世埋没隨蒿萊。遁光藏德老不燿，肯與世俗相追陪。輪囷離奇多見用，犧尊青黄未爲災。含毫吮墨去顔色，况自不必須穿栽。歲窮路遠莫惆悵，此去保無蜂蝶猜。,唐,诗
次韵趙路分寄昌甫,韓淲,金仙寺下章泉水，幽討荒尋夢亦清。半世奉祠非祿隠，窮年稽古只書生。深居肯以它人重，嬾出應於外物輕。好是二徐來問學，更欣同姓得詩聲。,唐,律诗
无题,卢祖皋,庭绿初圆结荫浓。香沟收拾旧梢红。池塘少歇鸣蛙雨，帘幕轻回舞燕风。春又老，笑谁同。澹烟斜日小楼东。相思一曲临风笛，吹过云山第几重。,宋,词
新猨,貫休,尋常看不見，花落樹多苔。忽向高枝發，又從何處來？風清聲更揭，月苦意彌哀。多少求名者，年年被爾催。,唐,律诗
无题,黄机,上已清明都过了，客愁惟有心知。子规昨夜忽催归。驿程那复记，魂梦已先飞。回首故园花与柳，枝枝叶叶相思。归来拚得典春衣。绿阴幽远处，不管尽情啼。,宋,词
六合縣相僧,趙鼎,門外江南道，瀟然誰與同。禅心達生死，道眼識窮通。聊爲機緣起，懸知色相空。有人真勇退，不到急流中。,唐,律诗
无题,周密,殢馀酲，寻旧雨，愁与病相半。绿意阴阴，丝竹静深院。绝怜事逐春移，泪随花落，似翦断、鲛房珠串。喜重见。为谁倦酒慵诗，筠屏掩双扇。白发潘郎，羞见看花伴。可堪好梦残时，新愁生处，烟月冷、子规声断。,宋,词
宿李樞書齋,周賀,小齋經暮雨，四面絕纖埃。眠客聞風覺，飛蟲入燭來。夜涼書讀遍，月正戶全開。住遠稀相見，留連宿始迴。,唐,律诗
无题,管鉴,化工妙手，惯与花为主。忍便摧残任风雨。翦姚黄、移魏紫，齐集梁园，春艳艳，何必尊前解语。绣屏深照影，帘密收香，夜久寒生费调护。宝杯翻、银烛烂，客醉忘归，共惜此、芳菲难遇。看明年、紫禁绕莺花，谩相望、春风五云深处。,宋,词
臘月被檄下豫章至南安簡曹宰  其二,曾丰,日月迎春急，江山送臘愁。歲窮猶被檄，途遠更乘舟。家累已相逼，官身那自由。欲從公款愬，公自鬰眉頭。,唐,律诗
宿蓬船,韋莊,夜來江雨宿蓬船，臥聽淋鈴不忍眠。却憶紫微情調逸，阻風中酒過年年。,唐,绝句
寄題蕭山歲寒堂直己亭,劉攽,我兄昔高第，時論推捷敏。由也政事科，五人實親近。古者邦諸侯，今之縣令尹。試材非不難，善政知所藴。投虛刃若新，利刜鐘已泯。遂馳能者聲，肯作俗士窘。高堂久頹挫，往者嘗隠忍。即事新棟梁，開軒凌隠嶙。後凋拔天材，破的見標準。山川濯襟塵，藥餌紆客軫。嗚呼九州間，勝事豈有盡。向觀松檜姿，稍欲死蒿堇。始知巖穴士，自古須汲引。願賦嘉樹詩，爲公廣招隠。,唐,诗
奉和長兄歲晏抒懷,宋祁,天暮雪雲繁，相將客兔園。老從星髮見，歲伴日車翻。別葉晴猶舞，征鴻暝更軒。事君纔寸祿，知我是空言。競進家爭璧，同聲伯有塤。重吟探懷句，更代一狐溫。,唐,诗
无题,杨无咎,情难足。不堪黄帽催行速。催行速。扁舟一叶，别愁千斛。津亭送客惊相嘱。举杯欲唱眉先蹙。眉先蹙。背人掩面，不能终曲。,宋,词
王潮,呂陶,六幕恢恢皆綱羅，琴書無計避干戈。泉南更起招賢院，從此衣冠去轉多。,唐,绝句
歸舟大雪中入運河過萬家湖,楊萬里,雪漫水面淡模糊，釀出羔兒酒一壺。已被羶腴翳醽醁，更添牛乳點春酥。銷金帳下有此否，藥玉船中不用酤。忽見瓊缸清徹底，蒲萄一色萬家湖。,唐,律诗
无题,陈允平,杏檐转午。青漏沈沈，春梦无据。凤锦龟纱，空闭酒尘香雾。流水行云天四远，玉箫声断人何处。倦寻芳，镇情尖翠压，强拈飞絮。记旧约、荼縻开后，屈指心期，数了还数。误我凭阑，几度片帆南浦。燕懒莺慵春去也，落花犹是东风主。正销凝，被愁鹃、又啼烟树。,宋,词
與長老夜話出故人俞宋護書予至山之日俞書適至書中又相問訊感而賦詩二篇俞郊居婺源草堂蔬圃教子讀書鄉人重之聞近苦目疾殊可念  其二,王洋,法海空門老伏波，婺源槐市病維摩。道無同異要當爾，命有窮通可奈何。兩目再清張籍在，一經傳子鳯毛多。飽聞行業書鄉社，得失功名付浩歌。,唐,律诗
无题,李吕,琢成玉树。谁解著、云斤月斧。短箠羸骖，朴樕一怀尘土。叹雄图、伤别绪。主人不语花能语。苦欲留君、不是留君处。碧落紫霄，楼观参差烟雾。一樽空、鸿鹄举。,宋,词
昭君詞,李端,李陵初送子卿回，漢月明時惆悵來。憶著長安舊遊處，千門萬戶玉樓臺。,唐,绝句
奉和山夜臨秋,上官儀,殿帳清炎氣，輦道含秋陰。淒風移漢筑，流水入虞琴。雲飛送斷雁，月上淨疎林。滴瀝露枝響，空蒙煙壑深。,唐,律诗
次韻樂先生除夜三絕  其三,范成大,牀頭曆日鬢絲絲，懶倦慵吟守歲詩。宜入新年須吉利，明朝把筆寫門楣。,唐,绝句
无题,沈瀛,十巡今止。乐事要须防极喜。烛影摇风。月落参横影子通。粗茶淡酒。五十狂歌供宴寿。敬谢来何。再得寻盟后日多。,宋,词
席上代人贈別三首  其一,蘇軾,悽音怨亂不成歌，縱使重來奈老何。淚眼無窮似梅雨，一番勻了一番多。,唐,绝句
无题,葛长庚,鼎用乾坤，药须乌兔，恁时方炼金丹。水中虎吼，火里赤龙蟠。况是兑铅震汞，自元谷、上至泥丸。些儿事，坎离复垢，返老作童颜。五行，全四象，不调停火候，间断如闲。六天罡所指，玉出崑山。不动纤毫云雨，顷刻处、直透三关。黄庭内，一阳来复，丹就片时间。,宋,词
送皎然上人歸山,李端,適來世上豈緣名，適去人間豈爲情。古寺山中幾日到，高松月下一僧行。雲陰鳥道苔方合，雪映龍潭水更清。法主欲歸須有說，門人流淚厭浮生。,唐,律诗
无题,李纲,律吕自相召，韶頀不难谐。致君泽物，古来何世不须才。幸可山林高卧，袖手何妨闲处，醇酒醉朋侪。千里故人驾，不怕物情猜。秋夜永，更秉烛，且衔杯。五年离索，谁谓谈笑豁幽怀。况我早衰多病，屏迹云山深处，俗客不曾来。此日扫花径，蓬户为君开。,宋,词
无题,无名氏,兽炉烟断，残烛照庭帏。,宋,词
雜興  其二,胡仲弓,佳花費事治，十無二三本。惡草時掃除，已復相苯䔿。試嘗問園丁，否泰乃爾反。渠方倚鋤笑，謂我見事晚。老天亦何心，生花日衮衮。,唐,词
楊梅,徐似道,火齊無光荔實圓，未嘗先說齒流涎。喚回天竺三年夢，參透披雲一味禪。,唐,绝句
題韋籌博士草堂,溫庭筠,玄晏先生已白頭，不隨鵷鷺狎羣鷗。元卿謝免開三徑，平仲朝歸臥一裘。醉後獨知殷甲子，病來猶作晉春秋。滄浪未濯塵纓在，野水無情處處流。,唐,律诗
无题,杨泽民,当年苏小，家住苕溪尾。一棹采莲归，悄羞得、鸳鸯飞避。苹洲蓼岸，花脸两难分，崖半倚。风乍起。荡漾烟光里。平生强项，未肯轻鱼水。溪上偶相逢，这一段、风情怎已。纫兰解佩，不负有情人，金尊侧，罗帐底。占尽人间美。,宋,词
初到滄州呈州官,權龍褒,遙看滄海城，楊柳鬱青青。中央一羣漢，聚坐打杯觥。,唐,绝句
无题,魏了翁,有匪碧岩使，满腹鉴湖秋。不居上界官府，来作散仙游。长佩高冠人伟，组练锦袍官贵，清献旧风流。杓柄长多少，洗尽蜀民愁。鵕鸃冠，貂尾案，鹭鸶輈。时来正恐不免，留滞剑南州。帘卷西州风雨，庭伫百城歌鼓，桃李翠云绸。谁谓蜀山远，只在殿山头。,宋,词
无题,李曾伯,老子家山，近古苏州，有监本呆。叹长途荷担，斯宜已矣，急湍鼓枻，岂不危哉。我爱陶潜，休官彭泽，为三径荒芜归去来。君恩重，奈边戈未偃，阃毂犹推。东南休运将回。幸天日清明公道开。把孤忠自许，我心匪石，一真难灭，人口如碑。青眼旧交，黑头新贵。快九万里风鹏背培。诗筒寄，正多情未已，聊解君颐。,宋,词
普化贊,釋紹曇,大悲院裏趁村齋，卒死無人出地埋。捏怪凌空摇木鐸，春風處處露尸骸。,唐,绝句
无题,李纲,云棹远，南浦绿波春。日暖风和初解冻，饵香竿袅好垂纶。一钓得金鳞。风乍起，吹皱碧渊沦。红脍斫来龙更美，白醪酤得旨兼醇。一醉武陵人。,宋,词
雜曲歌辭 茱萸女,萬楚,山陰柳家女，九日采茱萸。復得東鄰伴，雙爲陌上姝。插花向高髻，結子置長裾。作性恆遲緩，非關詫丈夫。平明折林樹，日入反城隅。俠客邀羅袖，行人挑短書。蛾眉自有主，年少莫踟躕。,唐,诗
因使日本願謁鑒真和尚既滅度不覲尊顏嗟而述懷,高鶴林,上方傳佛燈，名僧號鑒真。懷藏通鄰國，真如轉付民。早嫌居五濁，寂滅離囂塵。禪院從今古，青松遶塔新。斯法留千載，名記萬年春。,唐,诗
夜雨,畢仲游,夜雨洗殘暑，秋風應候來。庭柯色未減，黄菊意將開。布被已思夾，霜鐘漸欲催。歲華空向晚，心事日成灰。,唐,律诗
正紐詩 二,無名氏,心中肝如割，腹（一作「腸」）裏氣便燋。逢風迴無信，早雁轉成遙。,唐,词
无题,卢祖皋,春讯飞琼管。风日薄、度墙啼鸟声乱。江城次第，笙歌翠合，绮罗香暖。溶溶涧渌冰泮。醉梦里、年华暗换。料黛眉重锁隋堤，芳心还动梁苑。新来雁阔云音，鸾分槛影，无计重见。啼春细雨，笼愁澹月，恁时庭院。离肠未语先断。算犹有、凭高望眼。更那堪、芳草连天，飞梅弄晚。,宋,词
春日雜興十五首  其一三,華鎮,纖纖蘭蕙甲，青青楊柳絲。草木有春華，園林競芳時。妝點貴銓次，高下有推移。連畛已端修，茅蹊盡平治。雕欄被丹雘，文甃合瑠璃。穿薄啟縈迂，拍隄汎漣漪。安排紅藥樹，映带牡丹枝。蔓草既誅鋤，秋榮亦芟夷。碧蘆斷修幹，丹蓼剪芳蕤。苞杞散不收，叢菊棄如遺。蘆蓼尚云可，杞菊或未宜。神功著西河，嘉聲藹東籬。朱實照金鼎，黄華登玉巵。暄凉雖異序，榮秀各有期。商飆掠春叢，摧折誰能支。,唐,诗
无题,陆游,早岁入皇州。尊酒相逢尽胜流。三十年来真一梦，堪愁。客路萧萧两鬓秋。蓬峤偶重游。不待人嘲我自羞。看镜倚楼俱已矣，扁舟。月笛烟蓑万事休。,宋,词
无题,无名氏,非雾。花无语。远似朝云何处去。凌波不过横塘路。燕燕莺莺飞舞。风吹仙袂飘飘举。拟倩游丝惹住。,宋,词
示資福諭老,蘇轍,幽居百無營，孤坐若假寐。根塵兩相接，逆流就一意。意念紛無端，中止不及地。寂然了無覺，乃造真實際。百川入滄溟，衆水皆一味。止爲潭淵深，動作濤瀾起。動止初何心，乃遇適然耳。吾心未嘗勞，萬物將自理。,唐,诗
无题,李廷忠,秋到三山呈瑞气，斑斑绣虎文章。早分桂殿一枝香。婉谋参幕府，华署等朝行。驾月姮娥来献寿，胜如昨夜辉光。十分满劝紫霞觞。年年花萼宴，相约侍君王。,宋,词
多景樓,趙汝伋,壯觀東南二百州，景於多處更多愁。江流千古英雄淚，山掩諸公富貴羞。北府如今惟有酒，中原在望忍登樓。西風戰艦今何在，且辦年年使客舟。,唐,律诗
早作四首  其一,裘萬頃,雨過長江浪拍城，迢迢羲馭水中行。舟人指點雲開處，喜見青山一抹橫。,唐,绝句
二月朔日同嘉叟藴之訪景盧別墅用郡圃栽花韻即席唱和  其一,王十朋,鄱水芝山四望賒，雨餘風物陪光華。名園種果仍修果，妙手栽花似判花。行見晉公開綠野，聊從子美酌流霞。坐間賓主皆人傑，我質如蓬頼倚麻。,唐,律诗
壬午秋日觀橋刈穫五首  其一,周紫芝,清晨起盥櫛，卷箔坐南軒。紅日忽滿樹，飛鳥相喧翻。農夫告銍艾，導我之前村。露晞芒屨滑，地僻秋蕪繁。行行不逾里，委蛇到其門。父老喜客至，爲黍烹雞豚。勸我當力穡，醉中多好言。低頭謝父老，我志久已存。歸來三歎息，默誦歸田園。,唐,诗
无题,刘克庄,飞诏从天下。道中朝、名流欲尽，君王思贾。时事祗今堪痛哭，未可徐徐俟驾。好著手、扶将宗社。多少法筵龙象众，听灵山、属付些儿话。千百世，要传写。子方行矣乘骢马。又送他、江南太史，去游毡厦。老我伴身惟有影，倚遍风轩月榭。怅玉手、何时重把。君向柳边花底问，看贞元、朝士谁存者。桃满观，几开谢。,宋,词
无题,贺铸,宫锦袍熏水麝香。越纱裙染郁金黄。薄罗依约见明妆。绣陌不逢携手伴，绿窗谁是画眉郎。春风十里断人肠。,宋,词
秘省避暑抵暮乃出,曾幾,蝸廬何以度袢延，竟日蓬山一洗湔。陰翳樹林無六月，風涼殿閣是諸天。政須深隱似玄豹，不用懷歸如杜鵑。咄咄逼人牛馬走，夜窗妨我枕書眠。,唐,律诗
寄漢陽趙尉沔,賀鑄,慶湖遺老坐詩窮，强仕之年百病攻。誰謂南昌祿隠翁，伏枕呻吟四壁空。相思限此江西東，寄聲每託江頭風。斯言近俳聊一笑，江水方清饑可療。人生奇偶類探籌，造物豈容人數料。君初試吏或當然，我太半生真不調。昔不願起家百日登三司，今不願還家六印金纍纍。但願官糧辦親養，歸來尚餘三徑資。鄰牆晏起訪安否，爾酌我歌堯舜時。咄嗟此願良難必，吞聲食蘗甘如蜜。,唐,词
无题,欧阳修,战胜归来飞捷奏。倾贺酒。玉阶遥献南山寿。,宋,词
无题,刘辰翁,游赏竞。看取落红阵阵。花睡不成娇似病。春寒空受尽。旧日不知繁盛。欲饮如今无兴。恨满东风无绿鬓。东风还自恨。,宋,词
无题,周邦彦,苍藓沿阶，冷萤粘屋，庭树望秋先陨。渐雨凄风迅。澹暮色，倍觉园林清润。汉姬纨扇在，重吟玩、弃掷未忍。登山临水，此恨自古，销磨不尽。牵引。记试酒归时，映月同看雁阵。宝幄香缨，熏炉象尺，夜寒灯晕。谁念留滞故国，旧事劳方寸。唯丹青相伴，那更尘昏蠹损。,宋,词
作雪二首  其一,陸游,雪雲寒不動，林鳥噤無聲。病起衰何劇，囊空醉不成。中原亂方作，弱虜運將平。臺省多賢俊，常談愧老生。,唐,律诗
无题,张抡,花满名园，万红千翠交相映。画阑幽径。行乐迷芳景。惟有幽人，不与浮华竞。便幽静。兴来独饮。花下风吹醒。,宋,词
奉酬陳居士,劉宰,高人不作飯牛歌，盍嚮滄浪具笠蓑。正使同舟欠西子，也勝逐日效秦娥。,唐,绝句
遊山步二首  其一,陸游,蹇馿渺渺過雲邊，旋了三生物外緣。平日視家真逆旅，此行出戶若登仙。饑從野店烹葵飯，困就僧床借枕眠。所恨暮年交舊盡，佳時無與共聯翩。,唐,律诗
薌林五十詠 泛宅,楊萬里,猶道山中淺，仍移水上居。俗人又剝啄，棹入白芙蕖。,唐,绝句
无题,张炎,近水横斜。先得月、玉树宛若笼纱。散迹苔裀，墨晕净洗铅华。误入罗浮身外梦，似花又却似非花。探寒葩。倩人醉里，扶过溪沙。竹篱几番倦倚，看乍无乍有，如寄生涯。更好一枝，时到素壁檐牙。香深与春暗却，且休把江头千树夸。东家女，试淡妆颠倒，难胜西家。,宋,词
次韻郎中弟見寄  其一,李彌遜,筠溪岸上千竿竹，夢想猶疑玉笋斑。只欠吾家小居士，杖藜風雨亦來還。,唐,绝句
无题,赵长卿,柳老抛绵春已深。夹衣初试晓寒轻。别离无奈此时情。先自愁怀容易感，不堪闻底子规声。西楼料得数回程。,宋,词
喜方溪復歸白雲,釋行海,十載青燈自苦辛，懶將白眼顧浮塵。鳳聲偏近瑶臺月，草色難連玉樹春。雲有去來非本意，世無榮辱是何人。幾番分坐梅邊石，却話桃源只避秦。,唐,律诗
次韻梁廣文重午弔古  其一,陳造,去年重午飲酒歸，賡歌酬酢無俗子。今年重午約同飲，更向詩人閲詩史。平生玩物遊戲爾，把酒孰知情所寄。交朋徑略形體中，嗜好本非杯勺裏。自昔騷人吟九辯，亦知令尹安三已。宗英分嚴君恩重，一身摧折財稊米。空遺楚俗千古哀，沈菰鼓鷁喧江涘。屬世休明偕五細，尚論取友吾謝此。但製荷裳扈明月，無復凄風起蘋芷。明日菖盤薦急觴，容我客間先坐寐。君來何止四者并，九室之春賤如水。,唐,诗
无题,管鉴,十年班缀近彤庭。一笑下霓旌。好是平分风月，新秋特地凉生。华堂燕喜，流霞觞满，彩戏衣轻。要识他年荣贵，从来玉润冰清。,宋,词
无题,甄龙友,十月小阳春。放榜梅花作状元。重庆礼成三日后，生贤。第一龙飞不偶然。劝酒自弹弦。更著班衣寿老仙。见说海坛沙涨也，明年。此夜休嗔我近前。,宋,词
无题,仲并,分手又三秋，犹记花时歌别。每念征帆归晚，误五湖风月。清江休望使君来，指日趋天阙。婿玉翁冰相映，看紫薇花发。,宋,词
宮詞  其七三,宋徽宗,楊梅澤國最榮昌，此歲移來入上方。造化想知偏借力，結成繁實勝江鄉。,唐,绝句
无题,刘辰翁,正何须、阳关肠断，吴姬苦劝人酒。中年怀抱萦萦处，看取伴烟和柳。柳摇首。笑飞到家山，已是酴醿后。留连话旧。问溪上儿童，颇曾见我，有此故人否。相逢地，还忆今宵三韭。青山知了迎候。东风自送归帆去，吹得乱红沾袖。暮云皱。听杜宇高高，啼向无何有。江花垂手。任春色重来，江花更好，难可少年又。,宋,词
无题,何梦桂,留春不住。又早是清明，杨花飞絮。杜宇声声，黄昏庭院，那更半帘风雨。劝春且休归去。芳草天涯无路。悄无语。倚阑干立尽，落红无数。谁诉。长门事，记得当年，曾趁梨园舞。霓羽香消，梁州声歇，昨梦转头今古。金屋玉楼何在，尚有花钿尘土。君不顾。怕伤心，休上危楼高处。,宋,词
初夏曲三首 三,劉禹錫,綠水風初暖，青林露早晞。麥隴雉朝雊，桑野人暮歸。百舌悲花盡，平蕪來去飛。,唐,诗
无题,郭应祥,薄云笼月，轻飙却暑，天上人间佳节。银河自有鹊为桥，又那要、兰舟桂楫。后期可准，新欢如昨，选甚轻离易别。姮娥休要妒人呵，待更与、留连一霎。,宋,词
无题,赵崇嶓,轻云过雨，炎晖初减，楼台片片馀霞。曲径通幽，小阑斜护，水天薄暮人家。暝色趣归鸦，竹风交立玉，清透窗纱。断岸涟漪，乱萍芳苇绕烟沙。依稀画艇莲娃。掩鲛绡微沁，急桨咿哑。香雾霏微，冷光摇曳，娅红深映低花。天际玉钩斜。矶边菱唱答，惊断鸣蛙。满棹白苹归去，幽兴绕天涯。,宋,词
留贈上官常用,孔武仲,河梁欲上手重攜，冷語南湖百尺隄。看即青雲開羽翼，莫羞黄綬走塵泥。文章炳蔚元摛鳳，鋩刃縱横暫割雞。欲識長官清浄意，高堂雙宇掲曹蹊。,唐,律诗
无题,无名氏,来嫔初载，令德冠层城。柔范蔼徽声。熊罴梦应芳兰郁，佳气拥雕楹。珠宫缥缈泛蓬瀛。脱屣世缘轻。空馀宝册光琼玖，千古仰鸿名。,宋,词
次韻廷秀待制玉蘂,林迪,姑射山前雪照人，長安水畔態尤真。步摇翹玉中心整，瓔珞塗金四面勻。常笑荼䕷藏浪蕊，獨陪芍藥殿餘春。自從唐代來天女，直到平園見後陳。,唐,词
无题,朱敦儒,老后人间无去处。多谢碧桃留我住。红尘回步旧烟霞，清境开扉新院宇。隐几日长香一缕。风散飞花红不聚。眼前寻见自家春，罢问玉霄云海路。,宋,词
獨立,蔡戡,獨立寒江上，蕭然一禿翁。夢魂驚雪浪，病骨怯霜風。遠樹斜陽外，荒村暮靄中。閒身無一事，樽酒與誰同。,唐,律诗
破山八詠 空心潭,劉拯,碧潭發幽石，蕭灑無纖塵。寒光湛秋月，有物難比倫。離鈎況無魚，千尺徒垂綸。到此心已空，何用濯吾纓。,唐,律诗
无题,秦观,星分牛斗，疆连淮海，扬州万井提封。花发路香，莺啼人起，珠帘十里东风。豪俊气如虹。曳照春金紫，飞盖相从。巷入垂杨，画桥南北翠烟中。追思故国繁雄。有迷楼挂斗，月观横空。纹锦制帆，明珠溅雨，宁论爵马鱼龙。往事逐孤鸿。但乱云流水，萦带离宫。最好挥毫万字，一饮拼千锺。,宋,词
无题,韩淲,山意入春晴，都是梅和柳。白白与青青，日映风前酒。归去也如何，路上休回首。各自做新年，柳袅梅枝瘦。,宋,词
无题,吕渭老,落月杜鹃啼未了。粥鱼忽报千山晓。笠子盖头衣钵少。穿林表。回头高刹空中小。官路旧多林木绕。露浓花蕊皆颠倒。渡水登山排草草。卢山好。香炉峰下湖波渺。,宋,词
浮丘道人招魂歌  其四,汪元量,有妹有妹天一方，良人去後逢此殃。黄塵暗天道路長，男呻女吟不得將。汝母已死埋炎荒，汝兄跣足行雪霜。萬里相逢淚滂滂，驚定拭淚還悲傷。嗚呼四歌兮歌欲狂，魂招不來歸故鄉。,唐,词
无题,周邦彦,大堤花艳惊郎目。秀色秾华看不足。休将宝瑟写幽怀，座上有人能顾曲。平波落照涵赪玉。画舸亭亭浮澹渌。临分何以祝深情，只有别离三万斛。,宋,词
无题,吴文英,小娉婷，清铅素靥，蜂黄暗偷晕。翠翘敧鬓。昨夜冷中庭，月下相认。睡浓更苦凄风紧。惊回心未稳。送晓色、一壶葱蒨，才知花梦准。湘娥化作此幽芳，凌波路，古岸云沙遗恨。临砌影，寒香乱、冻梅藏韵。熏炉畔、旋移傍枕，还又见、玉人垂绀鬒。料唤赏、清华池馆，台杯须满引。,宋,词
无题,吴泳,杏花时候匆匆别。又欲迫、黄花节。过了三年经八月。骊驹声里，青鸿头畔，几见刀头折。诸生立尽门前雪。半偈重翻为渠说。且莫从头烹瓠叶。已呼童稚，多藏酒秫，共醉陶彭泽。,宋,词
曉晴肩輿至湖上,陸游,多稼如雲穫併空，牛闌樵擔畫圖中。梧桐已逐晨霜盡，烏臼猶爭夕照紅。脫網噞喁奔遠浦，避鷹撲握保深叢。旗亭人語燈初上，一醉何妨野老同。,唐,律诗
无题,吴潜,斫却凡柯，放岩桂、出些头地。从此去，引风披露，畅条昌蕊。待得清香千万斛，且饶老子为知己。趁今宵、新月驾空来，浮觞里。刘安笑，淹留耳。吴猛约，何时是。想故山深处，翠垂金缀。须信人生归去好，他乡未必江山美。问钗头、十二意如何，非吾事。,宋,词
贈慧暉偈,釋雲居西,雲居不會禪，洗足上床眠。不覺枕子落，打破常住磚。,唐,绝句
无题,无名氏,天高良月。瑞霭葱倩，绮霞粲浩。望宝阁、奎躔交绚，秀毓文星正佳节。九万里俱在下，礼乐三千剀切。扶兴运、魁星标瑞，曾补赭黄衮阙。盎盎一道棠阴芾，宜福星、临照南国。岁屡稔，月沉夜柝，父老欢谣齐喜溢。庆衮衮、罗庭前兰玉，好是香连夜月。十万户深深祝，愿此寿星南极。自是天上神仙，宽宸顾、实劳耆德。辄使星入觐，又报日边消息。天为遣、梅花催雪。惟有春知得。要待列、金鼎和羹，两两台星齐色。,宋,词
无题,苏轼,珠桧丝杉冷欲霜。山城歌舞助凄凉。且餐山色饮湖光。共挽朱幡留半日，强揉青蕊作重阳。不知明日为谁黄。,宋,词
无题,仲殊,凤帘舞带花铺绣。水沉暖、祥烟迷昼。凤衔灯照蕊珠筵，韵双琯、钧声已奏。绮罗人劝千秋寿。吉祥满、十分芳酒。愿人间、嘉庆一千年，共南极、东华长久。,宋,词
无题,沈蔚,雪底寻梅，冰痕观水，晚来天气尤寒。渐闻歌笑，轻暖发春妍。赏尽十洲新景，依稀见、三岛风烟。判深夜，一年月色，只是这般圆。熙然。千里地，何妨载酒，频上湖船。况坐中高客，不日朝天。须信人间好处，没个事、胜得尊前。东风近，侵寻桃李，别做醉夤缘。,宋,词
无题,陈德武,驿楼岁暮萧条，小桃何事迎人笑。无言如诉，命暌王母，信沈青鸟。靥瘦繁霜，脂销零雨，梦寒清晓。自刘郎去后，天台路隔，知孤负、春多少。今日玉骢来到。喜相逢、菱花孤照。清幽谁伴，黄花告谢，芙蓉云老。早趁东风，移根换叶，脱身池沼。卜佳期，前度琴心一曲，作相思调。,宋,词
无题,李之仪,青楼薄幸，已分终难偶。寻遍绮罗间，悄无个、眼中翘秀。江南春晓，花发乱莺飞，情渐透。休辞瘦。果有人相候。醉乡路稳，常是身偏后。谁谓正欢时，把相思、番成红豆。千言万语，毕竟总成虚，章台柳。青青否。魂梦空搔首。,宋,词
留京,劉辰翁,遠夢孤難到，憑高烟景微。重留山僕怨，數別里人稀。病用寒衣盡，書無定日歸。十年行役事，俯首輒歔欷。,唐,律诗
无题,沈蔚,过尽清明三月雨，东风才到溪滨。画工传得已非真。青君著意处，桃李未为伦。倚槛盈盈如欲语，就中拈足花神。自然亭馆一番新。从今观绝品，不独洛阳人。,宋,词
无题,胡夫人,与君别后愁无限，永远团圞，间阻多方。水远山遥寸断肠。终朝等候郎音耗，捱过春光。烟水茫茫。梅子青青又待黄。,宋,词
又景亮惠藜杖賦絕句以謝  其一,劉跂,藜根矯矯似枯松，扶我蹣跚病力窮。置几賜餐非所重，康寧願學樂全翁。,唐,绝句
无题,张炎,向天涯、水流云散，依依往事非旧。西湖见说鸥飞去，知有海翁来否。风雨后。甚客里逢春，尚记花间酒。空嗟皓首。对茂苑残红，携歌占地，相趁小垂手。归时候。花径青红尚有。好游何事诗瘦。龟蒙未肯寻幽兴，曾恋志和渔叟。吟啸久。爱如此清奇，岁晚忘年友。呼船渡口。叹西出阳关，故人何处，愁在渭城柳。,宋,词
无题,王以宁,帝乙何年骑玉龙。武夷仙伯笑相从。长庚瑞应游仙梦，碧藕花开解愠风。歌既醉，乐元丰。明良相悦寿无穷。野人更有深深祝，笑指三台十八公。,宋,词
劉涇新收唐絹本蘭亭作詩詢之,米芾,劉郎無物可縈心，沉迷蠹縑與斷簡。求新不獲狂時發，自謂下取且謾眼。猗嗟斯人今實尠，我欲從之官有限。何時大叫劉子前，跽閱墨皇三復返。,唐,律诗
送薛氏婦歸絳州,梅堯臣,在家勗爾勤，女功無不喜。既嫁訓爾恭，恭己乃遠恥。我家本素風，百事無有侈。隨宜具奩箱，不陋復不鄙。當須記母言，夜寐仍夙起。慎勿窺窗戶，慎勿輒笑毀。妄非勿較競，醜語勿辨理。每順舅姑心，況逆舅姑耳。爲婦若此能，乃是儒家子。看爾十九年，門閫未嘗履。一朝陟太行，悲傷黄河水。車徒望何處，哭泣動鄰里。生女不如男，天親反由彼。,唐,诗
无题,戴复古,渔父醒，荻花洲。三千六百钓鱼钩。从头下复休。,宋,词
九日臺,楊備,甲光如水戟如霜，御酒杯浮菊半黄。東日西風滿天仗，簫韶一部奏清商。,唐,绝句
次韵張察推詠密印竹軒,慕容彥逢,衛尉才豪雖卓絕，溺志奢淫愧明哲。羅綺叢中醉復醒，趁拍佳人不成列。黄門侍郎天機深，傲世忘榮事高潔。侯印公主不解顔，好竹之心了無節。紛華必竟致青螺，恬澹有誰賡白雪。此君佳致識者稀，千古清風與明月。高僧欲現菩提心，種竹滿軒功未徹。嬋娟人共得觀臨，蕭瑟師當知演說。率然相造師勿嗔，勝遊本爲吾僧設。對君不惜洛生吟，更待詩酣歌一闋。,唐,诗
无题,晁补之,夜引别佳人，梅小犹飘雪。忍泪一春愁，过却花时节。相见话相思，重与临风月。休似那回时，无事还轻别。,宋,词
无题,贺铸,一阕离歌，满尊红泪，解携十里长亭。木兰归棹，犹倚采苹汀。鸦噪黄陵庙掩，因想像、鼓瑟湘灵。渔村远，烟昏雨淡，灯火两三星。愁听。墙影外，繁声骤点，□□□□。□□□□□，浓睡香屏。入梦难留□□，□□□、□□□□。□窗晓，云容四敛，江上数峰青。,宋,词
无题,王之道,秋色到东篱，金散菊团香馥。预借浮觞高会，为作长年祝。蟹螯如臂酒如渑，橙橘半黄绿。唱我新词一釂，听尊前丝竹。,宋,词
殘春感事十首  其二,方回,守郡艱危日，還家老病時。僮奴驚逝謝，賓客聽分離。耨草泥霑手，煎茶火燎髭。固窮終不怨，百鍊出新詩。,唐,律诗
无题,翁元龙,曲廊连苑吹笙道，重来暗尘都满。种石生云，移花带月，犹欠藏春庭院。年华过眼。便梅谢兰销，舞沈歌断。露井寒蛩，为谁清夜诉幽怨。人生乐事最少，有时得意处，光阴偏短。树色凝红，山眉弄碧，不与朱颜相恋。临风念远。叹蝶梦难追，鹭盟重换。一片斜阳，送人归骑晚。,宋,词
紅梅,周濆,姑射仙人笑臉開，肯將脂粉涴香腮。只因悮入桃源洞，惹得春風上面來。（見《永樂大典》卷二八○九，中華書局影印本第三五冊。）（按：《粤詩蒐逸》卷二引《連州志》謂濆爲渭弟。若其言可信，則濆應爲南漢末至宋初入。惜尚無從證定，姑仍從《全唐詩》收入事迹無考作者。）。,唐,词
送趙時校書之任臨川司理,林逋,南國古來風物好，早時游覽熟登臨。青山滿路人家遠，丹橘隔江秋色深。官况暫應勞折獄，病懷終自重分襟。三年解罷當求試，多草新文慰我心。,唐,律诗
溪上晚望二絕  其二,王炎,日墮西山煙水昏，寂寥雞犬數家村。滄洲歸鷺客停棹，古寺疎鐘人掩門。,唐,绝句
晚出,陳宗禮,落日山氣清，歸禽噪林杪。意行忘遠近，吟過深烟表。㶁㶁水縈田，幽幽雲反嶠。忽聞隣寺鐘，沿途發長嘯。,唐,词
无题,朱熹,梅花发。寒梢挂著瑶台月。瑶台月。和羹心事，履霜时节。野桥流水声呜咽。行人立马空愁绝。空愁绝。为谁凝伫，为谁攀折。,宋,词
武夷漫興二首  其一,胡炎,丹梯百丈掛雲門，尺五天高青可捫。劈破琅玕成老石，當年曾共見曾孫。,唐,绝句
无题,谭宣子,春江骤涨，晓陌微乾，断云如梦相逐。料应怪我频来去，似千里迢遥，伤心极目。为楚腰、惯舞东风，芳草萋萋衬绿。燕飞独。知是谁家箫声多事，吹咽寻常怨曲。尽教衿袖香泥涴，君不见、扬州三生杜牧。待泪华、暗落铜盘，甚夜西窗剪烛。,宋,词
夜觀汝溪二姪象棋四首  其三,錢時,伏險藏機深復深，旁觀袖手獨沉吟。忍將局上閒棋子，礙却怡怡兄弟心。,唐,绝句
无题,欧阳修,江南柳，叶小未成阴。人为丝轻那忍折，莺嫌枝嫩不胜吟。留著待春深。十四五，闲抱琵琶寻。阶上簸钱阶下走，恁时相见早留心。何况到如今。,宋,词
古寺清秋日  其四,文彥博,古寺清秋日，潘郎興倍長。院閑披鶴氅，人靜掩鷹房。密樹驚晨鵲，幽軒耿夜螿。班姬應詠扇，通夕恨昭陽。,唐,律诗
无题,晏殊,杏梁归燕双回首。黄蜀葵花开应候。画堂元是降生辰，玉盏更斟长命酒。炉中百和添香兽。帘外青蛾回舞袖。此时红粉感恩人，拜向月宫千岁寿。,宋,词
句,吳子良,問花何事人偏愛，會遇淵明把玩來。,唐,诗
秋過薦福院竹亭  其二,劉攽,開門金鎖碎，繞徑碧檀欒。鐘唄風餘韵，房櫳日暮寒。老僧長入定，好鳥故相看。何事扁舟客，殷勤覓釣竿。,唐,律诗
无题,曾觌,冶态轻盈，香风摇荡，画栏淑景初长。彩霞深处，明艳夺昭阳。试问沈香旧事，应劝我、莫负韶光。多情是，低徊顾影，云幕淡微凉。人间，春更好，一枝斜插，犹记疏狂。到如今潘鬓，暗点吴霜。乐事直须年少，何妨拚、一饮千觞。醺醺醉，壶天向晚，春思正悠扬。,宋,词
无题,张炎,花最盛。西湖曾泛烟艇。闹红深处小秦筝，断桥夜饮。鸳鸯水宿不知寒，如今翻被惊醒。那时事、都倦省。阑干来此闲凭。是谁分得半边机云，恍疑昼锦。想当飞燕皱裙时，舞盘微堕珠粉。软波不翦素练净。碧盈盈、移下秋影。醉里玉书难认。且脱巾露发，飘然乘兴。一叶浮香天风冷。,宋,词
无题,晏几道,新月又如眉。长笛谁教月下吹。楼倚暮云初见雁，南飞。漫道行人雁后归。意欲梦佳期。梦里关山路不知。却待短书来破恨，应迟。还是凉生玉枕时。,宋,词
无题,毛滂,鬓绿飘萧，漫郎已是青云晚。古槐阴外小阑干，不负看山眼。此意悠悠无限。有云山、知人醉懒。他年寻我，水边月底，一蓑烟短。,宋,词
无题,李重元,风蒲猎猎小池塘。过雨荷花满院香。沈李浮瓜冰雪凉。竹方床。针线慵拈午梦长。,宋,词
无题,李清照,卖花担上。买得一枝春欲放。泪染轻匀。犹带彤霞晓露痕。怕郎猜道。奴面不如花面好。云鬓斜簪。徒要教郎比并看。,宋,词
三國門 後主,周曇,萬峯如劍載前來，危閣橫空信險哉。對此玄休長歎息，方知劉禪是庸才。,唐,绝句
次韻錢遜叔侍郎見簡  其二,韓駒,排悶徑須沽酒飲，貯愁端爲作詩慵。連聲倦聽城頭角，落點驚飛塞上烽。聞道久閑金騕褭，有時高卧繡芙容。年來自說無尤物，已結維摩按兩重。,唐,律诗
无题,吕渭老,渡口看潮生，水满蒹葭浦。长记扁舟载月明，深入红云去。荷尽覆平池，忘了归来路。谁信南楼百尺高，不见如莲步。,宋,词
无题,胡铨,忽忽春归没计遮。百年都似散馀霞。持杯聊听浣溪沙。但觉暗添双鬓雪，不知落尽一番花。东风寒似夜来些。,宋,词
无题,郭应祥,去年持酒为君寿。劝君更上悬车奏。通籍已金闺。腰银袍亦绯。壶中闲日月。自有长生诀。父子弟兄贤。一门行地仙。,宋,词
全州,劉克莊,寂寞全州路，家家荻竹扉。異僧留塔在，過客入城稀。傳舍臨清泚，官亭占翠微。沙頭泊船者，多自嶺南歸。,唐,律诗
无题,张元干,春来春去催人老。老夫争肯输年少。醉后少年狂。白髭殊未妨。插花还起舞。管领风光处。把酒共留春。莫教花笑人。,宋,词
无题,周邦彦,嗟乌兔。正茫茫、相催无定，只恁东生西没，半均寒暑。昨见花红柳绿，处处林茂。又睹霜前篱畔，菊散馀香，看看又还秋暮。忍思虑。念古往贤愚，终归何处。争似高堂，日夜笙歌齐举。选甚连宵彻昼，再三留住。待拟沈醉扶上马，怎生向、主人未肯交去。,宋,词
送朱季公守封川  其四,樓鑰,吾鄉棋社寖凋零，頼有朱家好弟兄。舉酒看看故人少，陽關莫唱斷腸聲。,唐,绝句
无题,无名氏,云锁柴门半掩关。垂纶犹自在前湾。独乘孤棹夜方还。任使有荣居紫禁，争如无事隐青山。浮名浮利总输闲。,宋,词
景定甲子理宗嘗以顔曾傳道配饗下問詞臣越咸淳丁卯昉以曾子子思升侑孔庭蓋推本先意也先臣所被宸筆藏之私室會軍學撤舊廟崇新閣願得摹刻其上而某固未敢也府教張君遂詩以成之後之觀者將有考於斯文謹用韻以謝  其一,牟巘,在昔前朝帝問頒，龍樓當日正承顔。曾思參侑褒崇后，堯舜相傳密勿間。遹駿先猷昭若日，於皇吾道重于山。老臣獨抱烏號痛，不及臨雍扈從班。,唐,律诗
无题,张先,碧玉篦扶坠髻云。莺黄衫子退红裙。妆样巧将花草竞。相并。要教人意胜於春。酒眼茸茸香拂面。□见。丹青宁似镜中真。自是有情偏小小。向道。江东谁信更无人。,宋,词
野眺即景,鄧深,山晚餘紅照，林昏集眾鴉。泥深茭欲笋，水滿稻初花。,唐,绝句
无题,王千秋,迟日江山好，老去倦遨游。好天良夜，自恨无地可销忧。岂意绮窗朱户，深锁双双玉树，桃扇避风流。未暇泛沧海，直欲老温柔。解檀槽，敲玉钏，泛清讴。画楼十二，梁尘惊坠彩云留。座上骑鲸仙友，笑我胸中磊磈，取酒为浇愁。一举千觞尽，来日判扶头。,宋,词
无题,李吕,参横月落闻街鼓。指杨柳、天边路。冷澹梨花啼玉箸。五云芝检，八花砖影，稳上鳌头去。吹箫台冷秦云暮。玉勒嘶风弄娇步。四雁峰前凭尺素。壁尘香减，绮窗风静，记得题诗处。,宋,词
无题,辛弃疾,莫殢春光花下游。便须准备落花愁。百年雨打风吹却，万事三平二满休。将扰扰，付悠悠。此生於世百无忧。新愁次第相抛舍，要伴春归天尽头。,宋,词
无题,刘泾,凭谁妙笔。横扫素缣三百尺。天下应无。此是钱塘湖上图。一般奇绝。云淡天高秋夜月。费尽丹青。只这些儿画不成。,宋,词
天池晚眺二首  其一,董嗣杲,古塔寒擎夕照紅，泉聲湧海入虚空。分明九十九峯翠，都在天池窗眼中。,唐,绝句
句  其一二,錢昭度,荷揮萬朵玉如意，蟬弄一聲金錯刀。,唐,诗
贈魏憲,魏憲叔,炎祚無疆越萬齡，如何夷鹵尚憑陵。中興事業須王導，撥亂韜鈐要孔明。劇盜已分齊鉞定，端星行指泰階平。呼韓朝渭非難事，好繼當時丙魏聲。,唐,律诗
无题,陈瓘,碧空暗淡同云绕。渐枕上、风声峭。明透纱窗天欲晓。珠帘才卷，美人惊报，一夜青山老。使君留客金尊倒。正千里琼瑶未经扫。欺压梅花春信早。十分农事，满城和气，管取明年好。,宋,词
芭蕉,釋德洪,鳳尾争高照映人，玉芽明潔出埃塵。也知欲救衆生病，共現如来智智身。,唐,绝句
无题,刘辰翁,忘却来时路。恨苍苍、寒冰弃我，江南闲处。世事早知今如此，何不老农老圃。更种个、梅花深住。冻雨前朝浯溪石，对苍苔、堕泪怜臣甫。山似我，两眉聚。岁云暮矣如何度。但多情、寂寥相念，二三君子。越石暮年扶风赋，犹解闻鸡起舞。恨不减、二三十岁。一曲相思碧云合，醉凭君、为我歌如缕。君念我，似同祖。,宋,词
僧仲儼芥室,韓元吉,設席纔方丈，誰將芥子看。須彌藏自穩，琥珀拾應難。脚底芒鞋破，顱邊衲被寒。遥知八萬座，一笑且團欒。,唐,律诗
食菜羮示何道士,釋德洪,窮冬海道絕，瘴雨晴墟里。何以知歲豐，未卯炊煙起。先生清夢回，科髻方隱几。獠奴拾墮薪，發爨羮藷米。飽霜闊葉菘，近水繁花薺。都盧深注湯，米爛菜自美。椎門醉道士，一笑欲染指。誡勿加酸鹹，云恐壞至味。分嘗果超絕，玉糝那可比。鮮肥增惡欲，腥膻耗道氣。畢生啜此羮，自可老儋耳。錄以寄徐聞，阿同應笑喜。,唐,诗
无题,张先,花暮。春去。都门东路。嘶马将行。江南江北，十里五里邮亭。几程程。高城望远看回睇。烟细。晚碧空无际。今夜何处，冷落衾帏。欲眠时。,宋,词
无题,岳飞,昨夜寒蛩不住鸣。惊回千里梦，已三更。起来独自绕阶行。人悄悄，帘外月胧明。白首为功名。旧山松竹老，阻归程。欲将心事付瑶琴。知音少，弦断有谁听。,宋,词
无题,朱敦儒,春雨细如尘，楼外柳丝黄湿。风约绣帘斜去，透窗纱寒碧。美人慵翦上元灯，弹泪倚瑶瑟。却上紫姑香火，问辽东消息。,宋,词
詩 五十三,拾得,雲林最幽棲，傍澗枕月谿。松拂盤陀石，甘泉涌淒淒。靜坐偏佳麗，虛巖曚霧迷。怡然居憩地，日。,唐,词
中秋携小兒步湖隄  其二,周紫芝,門接銀湖浪，居仍在寶坊。更煩山吐月，來共水分光。葉冷初翻夜，蟲悲擬泣霜。幽人看不足，白露滿胡床。,唐,律诗
无题,杨无咎,枕簟凉生秋早。梦魂忒好。见玉人、且喜且悲，挨琼脸、厮偎厮抱。信言多磨，刚被山禽，一声催晓。觉来满船清悄。愁恨多少。知是我、怜你心微，知是你、与我情厚。谢殷勤，不易山遥水远寻到。,宋,词
送劉幾道,翁卷,束髮同執經，交分人莫如。我愚百無成，蹭蹬空林居。君文最奇崛，二十魁薦書。青衫何太晚，警捕殊區區。是月蟬始鳴，秀色連郊墟。俶裝趨海邑，指期當憩車。老大戀親友，暫別猶欷歔。況此一分手，歸期三載餘。積雨山川晦，新晴氛霧除。殷勤送客吟，摻執行子裾。願言乘高風，矯翮凌太虛。,唐,诗
无题,刘一止,午夜明蟾冷浸溪。姮娥应有辟寒犀。桂岩仍在曲阑西。撷蕊攀条情未已，经丘寻壑想招携。不应痴马惜障泥。,宋,词
早春,毛滂,女夷爭名亦早計，凌寒破臘回春意。不待梅花送消息，細風平日先妍媚。野塘冰魚翻暖綠，官橋烟柳搖寒翠。佳人青鬢耐時節，彩幡初貼宜春字。唯有朱顔不我留，歲月翩翩定容易。柳車載窮安肯行，若華翳日何當試。憶昨狂心逐蝴蝶，踏月追春藉花睡。如今佩犢老東岡，杏花菖葉催田事。眼看風光搔白頭，斜陽抱來空多思。,唐,诗
无题,吴文英,馀香才润鸾绡汗，秋风夜来先起。雾锁林深，蓝浮野阔，一笛渔蓑鸥外。红尘万里。就中决银河，冷涵空翠。岸觜沙平，水杨阴下晚初舣。桃溪人住最久，浪吟谁得到，兰蕙疏绮。砚色寒云，签声乱叶，蕲竹纱纹如水。笙歌醉里。步明月丁东，静传环佩。更展芳塘，种花招燕子。,宋,词
寄趙昌甫,陸游,杳杳雙鵲鳴庭除，東陽吏傳昌甫書。紙窮乃復得傑作，字字如刮造化爐。爾來此道苦寂寞，千里一士如鄰居。小兒得祿在傍邑，我貧初辦一鹿車。過門剝啄亦奇事，拜起幸未須人扶。君看幼安氣如虎，一病遽已歸荒墟。吾曹雖健固難恃，相覓寧待折簡呼。餘寒更祝勤自愛，時寄新詩來起予。,唐,诗
无题,李演,又西风、四桥疏柳，惊蝉相对秋语。琼荷万笠花云重，袅袅红衣如舞。鸿北去。渺岸芷汀芳，几点斜阳字。吴亭旧树。又系我扁舟，渔乡钓里，秋色淡归鹭。长干路。草莽疏烟断墅。商歌如写羁旅。丹溪翠岫登临事，苔屐尚黏苍土。鸥且住。怕月冷吟魂，婉冉空江暮。明灯暗浦。更短笛衔风，长云弄晚，天际画秋句。,宋,词
自作傳神贊  其二,李之儀,時雌時雄，時白時黑。不是徐翁異身，又非豐干指出。蓋優哉游哉，聊以卒歲。浮沈於物，而不膠於物者也。,唐,词
无题,陈著,暑天向晚，最相宜、一簇凉生新竹。潇洒轩窗还此景，此景真非凡俗。猿鹤相随，烟霞自在，与我交情熟。人生如梦，个中堪把心卜。休叹乌兔如飞，功名富贵，有分终须足。不管他非非是是，不管他荣和辱。净几明窗，残编断简，且恁闲劳碌。流萤过去，文章如在吾目。,宋,词
无题,程垓,情脉脉。半黄橙子和香擘。和香擘。分明记得，袖香熏窄。别来人远关山隔。见梅不忍和花摘。和花摘。有书无雁，寄谁归得。,宋,词
无题,周紫芝,雨细欲收还滴。满一庭秋色。阑干独倚，无人共说，这些愁寂。手把玉郎书迹。怎不教人忆。看看又是黄昏也，敛眉峰轻碧。,宋,词
无题,叶梦得,一声鶗鴂催春晚。芳草连空远。年年馀恨怨残红。可是无情、容易爱随风。茂林修竹山阴道。千载谁重到。半湖流水夕阳前。犹有一觞一咏、似当年。,宋,词
无题,侯置,约莫香来，倚阑低瞰花如雪。怨深愁绝。瘦似年时节。岁一相逢，常是匆匆别。歌壶缺。又还吹彻。笛里关山月。,宋,词
自湘鄉趨邵陽以避謗不敢取道衡嶽有感五首  其五,李綱,退之昔謫惡溪濱，精意能開衡嶽雲。我匪天窮坐人阨，試從山外望氛氲。,唐,绝句
无题,邓肃,腊雪犹埋石巘，春风已入梅梢。冷香随马上琼瑶。不与时人同到。拍手恐惊星斗，高歌已在烟霄。醉呼玉女解金貂。笑问何如蓬岛。,宋,词
无题,叶梦得,物外光阴不属春。且留风景伴佳辰。醉归谁管断肠人。柳絮尚飘庭下雪，梨花空作梦中云。竹间篱落水边门。,宋,词
懷古堂有感  其二,黄裳,彭老真筌無處問，劉郎才思有誰同。賦詩臺上秋來到，當爲黄花作醉翁。,唐,绝句
无题,史浩,一笑尊前相语。莫遣良辰虚度。饮兴正浓时，兔碗聊分春露。留住。留住。催办后筵歌舞。,宋,词
无题,张孝祥,朝元去，深殿扣瑶钟。天近月明黄道冷，参回斗转碧宵空。身在九光中。风露下，环佩响丁东。玉案烧香萦翠凤，松坛移影动苍龙。归路海霞红。,宋,词
和淵明歸去來兮辭,楊萬里,歸去來兮，平生懷歸今得歸。有未歸而不懌，豈當懌而更悲。媿一陶之不若，庶二疎兮可追。肖令威之歸遼，喟物是而人非。捐水蒼兮今佩，反芰製兮昨衣。戀豈諼夫太紫，分敢踰於少微。如鹿得草，望綠斯奔。如鶴出籠，豈復入門。屨雖未得，而趾故存。謂予不信，有如泰罇。月喜予之言歸，隤清暉而照顔。山喜予以出迎，相勞苦其平安。江喜予而舞波，擊碎雪於雲關。紛鄰曲之老穉，羌堵牆以來觀。沸里巷之犬雞，亦喜翁之蚤還。驚鬢髯之兩霜，尚赳赳而桓桓。歸去來兮，半天下以倦游。饑予驅而予出，奚俟飽而無求。觀一簞之屢空，躬自樂而人憂。暨一區之草玄，娛羲畫與箕疇。豈慕胥靡，濟川作舟。矧先人之敝廬，有一壑兮一丘。後千尋兮茂林，前十里兮清流。耿靡羨而載營，蹇何騖而不休。已矣乎!用舍匪吾，行止匪時。何至啜醨如漁父，何必乎誓墓兮如羲之。吾行可枉塗，吾止可預期。應耘耔而端委，猶端委而耘籽。對天地而一哂，酢風光以千詩。抵槁莖與朽殻，豈復從詹尹而決疑。,唐,词
戲同諸孫課春日遲遲,曾幾,晝漏今多少，人閑只自知。簾垂春色靜，窗度日華遲。柳影徐徐轉，花陰緩緩移。助成耕野事，添得讀書時。醉著三竿睡，憂來一局棋。吾徒須愛惜，看即是冬曦。,唐,诗
无题,无名氏,双凤落，佳气蔼龙山。澄江左，清湖右，日夜海潮翻。因吉地、卜筑圜坛。宏基隆陛级，神位周环。边陲静、挂起櫜鞬。奠枕海隅安。三年亲祀，一阳初动，虔修大报，高处紫烟燔。看鸣銮，钩陈肃，天仗转，朔风寒。孤竹管，云和瑟，乐奏彻天关。嘉笾荐、玉奠璵璠。奉神欢。九霄瑞气起祥烟。来如风马欻然。还留福，已滋繁。回龙驭，升丹阙，布皇泽，春色满人间。,宋,词
送胡道士歸康廬,張弋,避世懷孤往，爲庵近五巒。出無人作伴，歸有鶴相看。老石苔衣凈，深山瀑布寒。自言猶養母，應未得燒丹。,唐,律诗
送梁和仲兼屬寄謝吳丈三首  其三,趙蕃,不但言歸自乞歸，使家幕府兩相違。換官雖用朝廷法，竊議難逃世俗譏。適我慍于心悄悄，送君往矣柳依依。若見河南應枉問，爲將前牘叩天扉。,唐,律诗
无题,史达祖,雨入愁边，翠树晚，无人风叶如翦。竹尾通凉，却怕小帘低卷。孤坐便怯诗悭，念后赏、旧曾题遍。更暗尘、偷锁鸾影，心事屡羞团扇。卖花门馆生秋草，怅弓弯、几时重见。前欢尽属风流梦，天共朱楼远。闻道秀骨病多，难自任、从来恩怨。料也和、前度金笼鹦鹉，说人情浅。,宋,词
林沼春歸後,韋驤,林沼春歸後，幽芳日益添。芭蕉翠羽扇，蘆筍碧牙籤。薄靄籠夷逕，微波蕩曲簷。主人山野性，杖屨此無厭。,唐,律诗
无题,刘埙,青鸟西沈，彩鸾北去，月冷河桥。梦事荒凉，垂杨暗老，几度魂销。云边音信迢迢。把楚些、凭谁为招。万叠清愁，西风横笛，吹落寒潮。,宋,词
下第東歸留別鄭侍郎,許棠,無才副至公，豈是命難通。分合吟詩老，家宜逐浪空。別心懸闕下，歸念極吳東。唯畏重回日，初情恐不同。,唐,律诗
送張公安道南都留臺,蘇轍,識公歲已深，從公非一日。仰公如重雲，庇我貧賤迹。公歸無留意，我處念平昔。少年喜文字，東行始觀國。成都多遊士，投謁密如櫛。紛然衆人中，顧我好顔色。猖狂感一遇，邂逅登仕籍。爾來十六年，鬢髮就衰白。謀身日已謬，處世復何益。從來學俎豆，漸老信典冊。自知百不堪，偶未三見黜。譬如溝中斷，誰復强收拾。高懷絕塵土，舊好等金石。庠齋幸無事，樽俎奉清適。居然遠憂患，况復取矜式。汪洋際海深，淡泊朱弦直。狥時非所安，歸去亦何失。道存尚可卷，功成古難必。還尋赤松子，獨就丹砂術。恨無二頃田，伴公老蓬蓽。,唐,诗
无题,张炎,淡色分山晓气浮。疏林犹剩叶，不多秋。林深彷佛昔曾游。频唤酒，渔屋岸西头。不拟此凝眸。朦胧清影里，过扁舟。行行应到白萍洲。烟水冷，传语旧沙鸥。,宋,词
同王十三維偶然作十首 四,儲光羲,浮雲在虛空，隨風復卷舒。我心方處順，動作何憂虞。但言嬰世網，不復得間居。迢遞別東國，超遙來西都。見人乃恭敬，曾不問賢愚。雖若不能言，中心亦難誣。故鄉滿親戚，道遠情日疎。偶欲陳此意，復無南飛鳧。,唐,诗
无题,周邦彦,候馆丹枫吹尽，面旋随风舞。夜寒霜月，飞来伴孤旅。还是独拥秋衾，梦馀酒困都醒，满怀离苦。甚情绪。深念凌波微步。幽房暗相遇，泪珠都作，秋宵枕前雨。此恨音驿难通，待凭征雁归时，带将愁去。,宋,词
送太府宋少卿京赴邠州守一首,程俱,使君西南雋，掞藻陽臺春。聲稱動華省，故是青雲人。時於鵷鷺行，軒昂見長身。向來清官曹，往往席上珍。聊憑五經笥，一校九府緡。寧論尹卿筆，有志不自伸。探懷出銀黄，笑指漆水濱。房公嘯諾地，廐吏持朱輪。懸知涇渭間，廣畝連高囷。洪河潤九里，坐息西羌塵。長言繼豳風，耕稼可重陳。會當采謡俗，夜誦供華勛。,唐,诗
无题,周密,金池琼苑曾经醉。是多少、红情绿意。东风一枕游仙睡。换却莺花人世。渐暮色、鹃声四起。正愁满、香沟御水。一色柳烟三十里。为问春归那里。,宋,词
无题,苏轼,渔父。渔父。江上微风细雨。青蓑黄箬裳衣。红酒白鱼暮归。归暮。归暮。长笛一声何处。,宋,词
无题,张孝祥,柳梢梅萼春全未。谁曾伤春意。一年好处是新春。柳底梅边只欠、那人人。凭春约住梅和柳。略待些时候。锦帆风送彩舟来。却遗香包娇叶、一齐开。,宋,词
无题,辛弃疾,姚魏名流。年年揽断，雨恨风愁。解释春光，剩须破费，酒令诗筹。玉肌红粉温柔。更染尽、天香未休。今夜簪花，他年第一，玉殿东头。,宋,词
讀史  其四,于石,漢楚興亡事已休，至今堪嘆亦堪羞。鄭君不肯更名籍，項伯胡爲賜姓劉。寡助固知親亦叛，孤忠忍以主爲讎。人臣貴在明大義，勿爲身謀爲國謀。,唐,律诗
无题,米友仁,一曲阳关肠断处，临风惨对离尊。红妆揭调十分斟。古来多聚散，正似岭头云。昨夜晴霄千里月，向人无限多情。娟娟今夜满虚庭。一帆随浪去，却照画船轻。,宋,词
句  其三,林逋,陰沉天氣連翩醉，摘索花枝料峭寒。,唐,诗
王子頌五首 朝生,良价,苦學論情世不（《五燈會元》作「莫」）羣，出來凡事已超倫。詩成五字三冬雪，筆落分毫四海雲。萬卷積功彰聖代，一心忠孝輔明君。鹽梅不是生知得，金榜何勞顯至勳。,唐,词
无题,辛弃疾,身后功名，古来不换生前醉。青鞋自喜。不踏长安市。竹外僧归，路指霜锺寺。孤鸿起。丹青手里。剪破松江水。,宋,词
无题,张继先,况有夷途，正透元关，众所共传。愿万魔披散，诸尘荡尽，琴心和雅，天性清圆。未信凡流，可回高步，留恋形声情更延。真消息，定如何唤醒，聊证言诠。虽由宿命因缘。达士何曾无慨然。算尽专为妙，闲多乐少，一成潇洒，永绝忧煎。影照澄潭，声流虚谷，业火消亡睹瑞莲。安平泰，看坚完如地，长久如天。,宋,词
无题,王安中,中军玉帐旌旗绕。吴钩锦带明霜晓。铁马去追风。弓声惊塞鸿。分兵闲细柳。金字回飞奏。犒饮上恩浓。燕然思勒功。,宋,词
兵要望江南 醫方第二十九（十六首） 七,易靜,金傷處，傷腦及天蒼（辛本作「倉」）。臂中脈跳幷心內，鳩尾五臟小腹胱。醫者不能當。,唐,词
无题,张孝祥,湘江东畔，去年今日，堂上簪缨罗绮。弟兄同拜寿尊前，共一笑、欢欢喜喜。渚宫风月，边城鼓角，更好亲庭一醉。醉时同唱去年词，愿来岁、强如今岁。,宋,词
无题,刘子实,一门相种，剩河英岳粹，共扶昌录。夹辅正宜资鲁卫，左右秉持钧轴。缓驾轻车，任回虎节，何事劳山国。东民欲靖，作新少借康叔。况是鸑鷟佳辰，雪霜深处，秀孕椿松绿。天意特教荣晚节，挺挺世臣乔木。绣斧功成，衮衣促觐，莫恨公归速。一陶和气，要令天下蒙福。,宋,词
无题,周密,采绿鸳鸯浦，画舸水北云西。槐薰入扇，柳阴浮桨，花露侵诗。点尘飞不到，冰壶里、绀霞浅压玻璃。想明珰、凌波远，依依心事寄谁。移棹舣空明，苹风度、琼丝霜管清脆。咫尺挹幽香，怅岸隔红衣。对沧洲、心与鸥闲，吟情渺、莲叶共分题。停杯久，凉月渐生，烟合翠微。,宋,词
无题,吕渭老,潦倒瞿昙饶口悄。拈花冤道头陀笑。鸡足山中眠未觉。谁知道。至今功业犹分剖。唇口周遮何日了。禅床四面藤萝绕。有个路头君试讨。梅花老。南园蝴蝶飞芳草。,宋,词
將赴京師留題孫處士山居二首 二,許渾,西巖有高興，路僻幾人知。松蔭花開晚，山寒酒熟遲。游從隨野鶴，休息遇靈龜。長見鄰翁說，容華似舊時。,唐,律诗
无题,周密,秋水涓涓，情渺渺、美人何许。还记得、东堂松桂，对床风雨。流水桃花西塞隐，茂林修竹山阴路。二十年、历历旧经行，空怀古。评砚品，临书谱。笺画史，修茶具。喜一愚天禀，一闲天赋。百战徵求千里马，十年饾饤三都赋。问何如、石鼎约弥明，同联句。,宋,词
偈頌十二首  其二,釋原妙,皮穿肉爛，筋斷骨折。具無礙辯，橫說豎說。若謂向上一關，敢保老兄未徹。直須虛空粉碎，大海枯竭。透頂透底，內外澄澈。正恁麽時，猶是眼中著屑。,唐,词
送禹之皋之舅赴調二首  其二,許及之,九年清夢落鳴珂，尊酒相逢奈樂何。但恨醉人成謬誤，莫嗔驚汝感摩挲。行裝忽指吳門道，別意今隨楚水波。若訪水僊逢處士，爲言新句苦無多。,唐,律诗
嶽麓書院,徐璣,屋舍如庠序，讀書兼教文。來茲望南嶽，青似一重雲。步遶叢山小，城看隔水分。欲知巡狩事，野老間能云。,唐,律诗
赴官咸平蔡河阻水泊舟宛丘皇華亭下三首  其一,張耒,怒河憑雨正奔流，踏跕卑梁滯去舟。淹泊我生應有定，不須歸怨一污溝。,唐,绝句
承金漢臣寄詩將及一月次韻奉酬併呈徐蜚英,方回,千里秋光一倚欄，危樓四望碧雲寬。遥知對壘分詩將，未覺同舟怯縣灘。九日與誰同把酒，八年如我倦彈冠。會難別易駒陰迅，時展來篇細細看。,唐,律诗
无题,葛胜仲,采采黄花鹄彩浓。吹开一夜为霜风。已邀骚客陶元亮，不用歌妓盛小丛。秋易老，莫匆匆。齐山高兴古今同。欲知此地花多少，一眼金英望不穷。,宋,词
无题,李邦献,薰沈刻蜡工夫巧。蜜脾锁碎金锺小。别是一般香。解教人断肠。冰霜相与瘦。清在江梅右。念我忍寒来。怜君特地开。,宋,词
春日田園雜興,馮澄,編闌春思倩吟鞭，著面和風軟似綿。黄犢烏犍秧穀候，雄蜂雌蝶菜花天。把鉏健婦踏烟壟，抱甕丈人分野泉。忙事關心在何處，流鶑不聽聽啼鵑。,唐,律诗
无题,欧阳修,把酒花前欲问他。对花何吝醉颜酡。春到几人能烂赏。何况。无情风雨等闲多。艳树香丛都几许。朝暮。惜红愁粉奈情何。好是金船浮玉浪。相向。十分深送一声歌。,宋,词
无题,吴文英,黯春阴，收灯后，寂寞几帘户。一片花飞，人驾彩云去。应是蛛网金徽，拍天寒水，恨声断、孤鸿洛浦。对君诉。团扇轻委桃花，流红为谁赋。□□□□，从今醉何处。可怜憔悴文园，曲屏春到，断肠句、落梅愁雨。,宋,词
第三溪,唐彥謙,日晏霜濃十二月，林疎石瘦第三溪。雲沙有徑縈寒燒，松屋無人聞晝雞。幾聚衣冠埋作土，當年歌舞醉如泥。早知涉世真成夢，不棄山田春雨犁。,唐,律诗
无题,蒋捷,丝丝杨柳丝丝雨。春在溟濛处。楼儿忒小不藏愁。几度和云飞去、觅归舟。天怜客子乡关远。借与花消遣。海棠红近绿阑干。才卷朱帘却又、晚风寒。,宋,词
无题,倪偁,新晴眺览。空翠相磨明老眼。水满溪湖。来往风帆得自如。天公济胜。明月当空开宝镜。咏谪仙诗。醉里骑鲸也大奇。,宋,词
无题,翁孟寅,幽香不受春料理，青青尚馀秋鬓。磵曲岩隈，烟梳露浴，甘与菰蒲共隐。芳标瘦迥。看缨结丁香，带萦晴荇。恨水东流，楚江憔悴乱云暝。凄凉梦游故苑，纵妒花风暴，吹梦难醒。艳李妖桃，纡青佩紫，争似广文官冷。尘波万顷。算谁是同心，自怜孤影。收敛风流，素弦清夜永。,宋,词
頌古三十九首  其二五,釋道樞,朴寔頭禪無伎倆，一句分明如撲相。客來只是叫擔板，不知的當誰擔板。,唐,绝句
送張子野屯田知渝州,梅堯臣,舊居苕溪上，久客咸陽東。歸來得虎符，馳馬向巴中。歌將聽巴人，舞欲教渝童。况嘗善秦聲，樂彼渝人風。忠州白使君，竹枝辭頗工。行當繼其美，貢葛勿怱怱。,唐,诗
无题,魏夫人,西楼明月。掩映梨花千树雪。楼上人归。愁听孤城一雁飞。玉人何处。又见江南春色暮。芳信难寻。去后桃花流水深。,宋,词
冬至孟春孟夏季秋四祀上公攝事七首 降神用《景安》。二章。,郊廟朝會歌辭,天何言哉，至清而健。默定幽贊，降祥福善。夙設圜壇，恭陳嘉薦。貞馭下臨，儲休錫羨。生物之祖，興益之宗。于國之陽，以禋昊穹。六變降神，於論鼓鍾。親德享道，錫羨無窮。,唐,其他
又登碧雲亭感懷三十首  其一六,吳芾,晚上危亭避鬰蒸，風生兩腋覺身輕。更籌只是催歸去，不到城頭月未生。,唐,绝句
无题,耿时举,露压蔷薇金井栏。辘轳声断碧丝乾。辽阳无信带围宽。花落池塘春梦静，月生帘幕夜香寒。闲愁无力凭阑干。,宋,词
發蕙風館遇陰不見九華山有作,孟遲,我來淮陰城，千江萬山無不經。山青水碧千萬丈，奇峯急派何縱橫。又聞九華山，山頂連青冥。太白有逸韻，使我西南行。一步一攀策，前行正雞鳴。陰雲冉冉忽飛起，千里萬里危崢嶸。譬如天之有日蝕，使我昏沈猶不明。人家敲鏡救不得，光陰却屬貪狼星。恨亦不能通，言亦不足聽。長鞭揮馬出門去，是以九華爲不平。,唐,词
偈頌一百零二首  其四九,釋慧遠,萬機徹處若爲酬，千聖頭邊合自由。佛國乍歸金作界，仙宮回首玉爲樓。,唐,绝句
平都山二首  其二,李流謙,福地何蕭爽，真祠自杳冥。棟梁傳曩昔，草木带仙靈。霧市朝仍合，雲扉夜不扃。天風吹玉磬，應是誦黄庭。,唐,律诗
无题,程垓,休赋惜春诗。留春住、说与人知。一年已负东风瘦，说愁说恨，数期数刻，只望归时。莫怪杜鹃啼。真个也、唤得人归。归来休恨花开了，梁间燕子，且教知道，人也双飞。,宋,词
无题,田为,雁空浮碧，印晓月，露洗重阳天气。望极楼外，淡烟半隔疏林，掩映断桥流水。黄金篱畔白衣人，更谁会、渊明深意。晚风底。落日乱鸿，飞起无际。情多对景凄凉，念旧赏，步屐登高迢递。兴满东山，共携素手持杯，劝泛玉浆云蕊。此时霜鬓欲归心，谩老尽、悲秋情味。向醉里。免得又成憔悴。,宋,词
和胡子升大欠韻,王柏,能踐其形亦甚難，天高地下我中間。讀書未造精微閫，處世應迷利欲關。勉勉工夫何假字，區區繪事豈真顔。須知天賦元無欠，還爾當時勿恃還。,唐,律诗
无题,方岳,秋雨一何碧，山色倚晴空。江南江北愁思，分付酒螺红。芦叶蓬舟千重，菰菜莼羹一梦，无语寄归鸿。醉眼渺河洛，遗恨夕阳中。苹洲外，山欲暝，敛眉峰。人间俯仰陈迹，叹息两仙翁。不见当时杨柳，只是从前烟雨，磨灭几英雄。天地一孤啸，匹马又西风。,宋,词
末秋到家,潘圖,歸來無所利，骨肉亦不喜。黃犬却有情，當門臥搖尾。,唐,绝句
和周少晳咏梅韵五首  其三,廖行之,銀色諸天渺不窮，森羅萬象匪磨鎔。眼明的歷南枝好，絕勝瑶臺月下逢。,唐,绝句
无题,陈亮,花拂阑干柳拂空。花枝绰约柳鬟松。蝶翻淡碧低边影，莺啭浓香杪处风。深院落，小帘栊。寻芳犹忆旧相逢。桥边携手归来路，踏皱残花几片红。,宋,词
无题,李弥逊,五十劳生，紫髯霜换，白日驹过。闭户推愁，缘崖避俗，壁角团蒲坐。提壶人至，竹根同卧，醉帽尽从敧堕。梦惊回，满身疏影，露滴月斜云破。无人自酌，有邀皆去，我笑两翁多可。忍冻吟诗，典衣沽酒，二子应嗤我。两忘一笑，调同今古，谁道郢歌无和。后之人，犹今视昔，有能继麽。,宋,词
无题,王沂孙,小窗银烛。轻鬟半拥钗横玉。数声春调清真曲。拂拂朱帘，残影乱红扑。垂杨学画蛾眉绿。年年芳草迷金谷。如今休把佳期卜。一掬春情，斜月杏花屋。,宋,词
感花  其一,吳芾,正欲持杯賞萬紅，却遭連日雨兼風。種花欲看難如此，可是衰翁賦分窮。,唐,绝句
无题,方岳,星昴呈祥，山川锺秀，果然生此真贤。精神莹澈，秋水共长天。况值西风初起，中元过、七日凉先。庭院爽，称觞贺客，车马看骈阗。开筵。称寿处，红袖歌舞，脆管繁弦。愿公与椿松，对阅天年。纵使平分风月，不容暂、吟醉苕川。龙光近，行看凤诏，促入秉钧权。,宋,词
讀陶詩作,林憲,吾觀淵明詩，了不在言賦。有如太和氣，周行不停駐。時與春爲風，融夷物華布。而未見用力，萬物向榮處。時與秋爲月，浩然無點注。江山滋清絕，宇宙靡纖汙。乃知淵明詩，本不在詩故。邂逅吐所有，氣象隨所寓。乞食不爲拙，華軒不爲慕。歸來不爲高，折腰不爲沮。羲皇平步超，無懷貞雅素。簡澹豈能盡，學者漫馳步。獨有無絃琴，明明一斑露。,唐,诗
時子其泊城外姚寺因問訊之,韓淲,隔河城裏撲京塵，占得僧窗景自新。酒泛椒花知逼歲，瓶簪梅蘂欲爭春。乾坤可是無閒客，湖海元非有旅人。老去壯心空不已，雪花垂地雨尤真。,唐,律诗
无题,程垓,问东君、既解遣花开，不合放花飞。念春风枝上，一分花减，一半春归。忍见千红万翠，容易涨桃溪。花自随流水，无计追随。不忍凭高南望，记旧时行处，芳意菲菲。叹年来春减，花与故人非。总使、梁园赋在，奈长卿、老去亦何为。空搔首，乱云堆里，立尽斜晖。,宋,词
无题,徐鹿卿,五剡乃脱选，通籍入金闺。祖宗立法初意，正欲猎英奇。近世流风薄矣，强者立跻霄汉，弱者困尘泥。流水伯牙操，底处有锺期。公为政，民不扰，吏无欺。春风桃李满县，当路几人知。五马宏开公道，一鹗首旌治最，迟乃速之基。不枉受人荐，更看荐人时。,宋,词
无题,赵师侠,本是孤根傲雪霜。肌肤不肯涴铅黄。要随尘世浅匀妆。似杏著花尤灿灿，比梅成实自双双。青枝巧缀碧鸳鸯。,宋,词
无题,玉真,已谢芳华更不留。几经秋。故宫台榭只荒邱。忍回头。塞外风霜家万里，望中愁。楚魂湘血恨悠悠。此生休。,宋,词
无题,汪元量,金陵故都最好，有朱楼迢递。嗟倦客、又此凭高，槛外已少佳致。更落尽梨花，飞尽杨花，春也成憔悴。问青山、三国英雄，六朝奇伟。麦甸葵丘，荒台败垒。鹿豕衔枯荠。正朝打孤城，寂寞斜阳影里。听楼头、哀笳怨角，未把酒、愁心先醉。渐夜深，月满秦淮，烟笼寒水。凄凄惨惨，冷冷清清，灯火渡头市。慨商女不知兴废。隔江犹唱庭花，馀音亹亹。伤心千古，泪痕如洗。乌衣巷口青芜路，认依稀、王谢旧邻里。临春结绮。可怜红粉成灰，萧索白杨风起。因思畴昔，铁索千寻，谩沈江底。挥羽扇、障西尘，便好角巾私第。清谈到底成何事。回首新亭，风景今如此。楚囚对泣何时已。叹人间、今古真儿戏。东风岁岁还来，吹入锺山，几重苍翠。,宋,词
曲江春望懷江南故人,趙嘏,杜若洲邊人未歸，水寒煙暖想柴扉。故園何處風吹柳，新雁南來雪滿衣。目極思隨原草遍，浪高書到海門稀。此時愁望情多少，萬里春流遶釣磯。,唐,律诗
无题,李弥逊,小小芙蕖红半展。占早争先，不奈腰肢软。罗袜凌波娇欲颤。向人如诉闺中怨。把酒与君成眷恋。约束新荷，四面低歌扇。不放游人偷眼盼。鸳鸯叶底潜窥见。,宋,词
范忠韓喜得劉先生詩,劉叉,玉尺沈埋久，得之銘篆深。指磨露正色，扣擊吐哀音。（《後村詩話續集》卷二引《劉叉集》）。,唐,词
无题,姚述尧2,嫩绿烟笼碎玉，繁红日护香绡。故人去后恨迢迢。独倚危楼情悄。脉脉望穷云杪，看看月上花梢。嫩添金鸭任烟消。杜宇一声春晓。,宋,词
寄毘陵徹公,賈島,身依吳寺老，黃葉幾迴看。早講林霜在，孤禪隙月殘。井通潮浪遠，鐘與角聲寒。已有南遊約，誰言禮謁難。,唐,律诗
別東林寺僧,李白,東林送客處，月出白猨啼。笑別廬山遠，何煩過虎溪。,唐,绝句
无题,万俟咏,瑞日初迟，绪风乍暖，千花百草争香。瑶池路稳，阆苑春深，云树水殿相望。柳曲沙平，看尘随青盖，絮惹红妆。卖酒绿阴傍。无人不醉春光。有十里笙歌，万家罗绮，身世疑在仙乡。行乐知无禁，五侯半隐少年场。舞妙歌妍，空妒得、莺娇燕忙。念芳菲、都来几日，不堪风雨疏狂。,宋,词
寄伍喬,孟貫,蹉跎春又晚，天末信來遲。長憶分攜日，正當搖落時。獨遊饒旅恨，多事失歸期。君看前溪樹，山禽巢幾枝。,唐,律诗
无题,晏几道,玉真能唱朱帘静。忆在双莲池上听。百分蕉叶醉如泥，却向断肠声里醒。夜凉水月铺明镜。更看娇花闲弄影。曲终人意似流波，休问心期何处定。,宋,词
无题,无名氏,风淅淅。天容暗淡梅花白。梅花白。点酥凝粉，比君不得。清歌飞下龙沙雪。绮疏休印蟾宫月。蟾宫月。婵娟虽好，有时圆缺。,宋,词
讀易一首簡劉韶美,郭印,學易不識日月魂，盲人展轉誤銅盆。分陰分陽發天祕，羲文孔子同一門。頭童習之老鬅鬙，熙熙未夢春臺登。一朝索得乾坤藴，豈但潛龍及履冰。與君細評寶花紛，只恐鬼神潛聽聞。,唐,诗
題清化山,許安世,霜鐘清徹隔村聞，南渡橫塘曉色分。淺淺溪流涵白石，微微山路入青雲。勞生已負林泉約，薄宦空增世俗紛。見說定香無受想，爲祛塵惑借餘熏。,唐,律诗
无题,无名氏,草市人归日落，荒城风急鸦翻。独携尊酒上高寒。缥缈云横楚观。柳外半篙绿水，烟中数笔青山。天涯流落岁将残。望断故园心眼。,宋,词
石洞二首  其一,李流謙,春夢斷不記，春游誰與同。竹斜過午日，池皺晚來風。柳已都齊綠，桃猶約略紅。流鶑啼未了，又過短牆東。,唐,律诗
无题,续雪谷,眼媚双波溜，腰柔一搦纤。问伊何事放珠帘。笑道篆香销尽、要重添。数日宽金钏，梳云拂翠奁。梅妆依旧落虚檐。题起一春心事、两眉尖。,宋,词
武陽渡,裘萬頃,一舟小如葉，橫在波濤中。紛紛川上人，欲渡愁北風。有帆天際來，漸近葭葦叢。寄聲與問訊，恐是陶朱公。,唐,律诗
无题,无名氏,玉叶流芳，金枝孕秀。那更婺星临照。果然谪降月宫仙，四叶蓂、留春半后。双麟奇妙，传若速肖。彩戏萱庭右。行膺世宠更轩昂，看存锡、金花鸾诰。,宋,词
送汝陰宰孫寺丞,梅堯臣,艑郎唱櫓燕尾下，潁水落日蛇鱗生。綠蒲被岸漁網舉，黄鳥啄葚繰車鳴。吏無詬租官正來，不借魴鱮與吏烹。饋吏人情見里黨，官非喜慢知官清。,唐,律诗
何達觀久客他鄉音問曠絕一日忽見過又匆匆告別吾老且病未知後會何如走筆以贈,何文季,風萍渺無跡，一日扣柴扉。乍見猶疑夢，相逢遽語違。子方懷遠志，誰復挽征衣。烟雨松楸隔，何當賦式微。,唐,律诗
別蘇州二首 二,劉禹錫,流水閶門外，秋風吹柳條。從來送客處，今日自魂銷。,唐,绝句
送顧非熊下第歸江南,馬戴,無成西別秦，返駕江南春。草際楚田鴈，舟中吳苑人。殘雲挂絕島，迥樹入通津。想到長洲日，門前多白蘋。,唐,律诗
无题,李昴英,麦秋时候，薄阴罩炎日，山行乘兴。筇屐追随多胜侣，青佩黄冠方领。坐石谈玄，听泉濯暑，直上千山顶。倚风长啸，籁鸣林谷相应。忽涌云气漫空。海吹急雨，觉冰綀微冷。洗尽人间名利障，便是蓬莱仙境。半日偷闲，一生清福，岂在荣钟鼎。青灯深夜，陶然独妙清圣。,宋,词
无题,王之道,薰风散雾。帘幕清无暑。萱草径，荷花坞。幽香浮几席，秀色侵庭庑。微雨过，绿杨枝上珠成缕。双燕飞还语。似庆良辰遇。酾美酒，烹肥羜。何妨饮且醉，共作斑衣舞。人竟报，蟠桃已实君知否。,宋,词
无题,吴则礼,韶华渐好。报锦里又是，春风来早。昴宿降萧，崧岳生申符英表。三朝倖望人倾祷。寿与长城俱老。碧油红旆，高牙大纛一时荣耀。矫矫。甘泉旧德，少年日，翰苑玉堂曾到。润饰帝谟，粉泽皇猷文章妙。主盟经济尊吾道。早晚促归岩庙。愿同海内苍生，伫看凤诏。,宋,词
无题,周必大,藉甚新除刺史，岿然鲁殿灵光。诏书催发棹讴忙。沙路从今稳上。有喜刊除戎索，无劳远抚闽疆。日高龙影转槐廊。想见清光注望。,宋,词
无题,刘镇2,乾鹊收声，湿萤度影，庭院秋香。步月移阴，梳云约翠，人在回廊。醺醺宿酒残妆。待付与、温柔醉乡。却扇藏娇，牵衣索笑，今夜差凉。,宋,词
无题,无名氏,彤霞缥缈，海上隐三山。仙去莫能攀。珠宫本是神灵宅，飚驭此来还。云边天日望威颜。不似在人间。当时齐鲁鸣鸾处，稽首泪潺湲。,宋,词
无题,无名氏,潭潭仙隐，婺宿光联地。喜见门阑蔼佳气。对芳辰，诮一似、王母会瑶池，又却是、夫人诞生明世。普陀见真相，淑德温柔，更比嫦娥又何异。小春吉月，日数推来，成七四好景，杯觞须记。况荣贵，见青紫满门，争戏舞莱衣，祝千秋岁。,宋,词
山中吟  其五,釋文珦,自爲山中歸，屢見歲華易。不問眉間黄，唯觀鼻端白。水石盡成趣，漁樵或爭席。塵世未歸人，營營復何益。,唐,律诗
晚望,孫應時,倚杖柴門外，蟬聲晚正清。水涵初月白，山對落霞明。心迹真無事，行藏付此生。鄰翁過相語，有喜近西城。,唐,律诗
習懶,徐集孫,風撼西窗夕照明，習成懶散澹無營。頗諳讀易深知命，却怕吟詩浪得名。款對山僧開月酒，旋蒸湖蟹切秋橙。有來歸自江干客，爲說錢塘潮信平。,唐,律诗
无题,吴文英,翠嶂围屏。留连讯景，花外油亭。澹色烟昏，浓光清晓，一幅闲情。辋川落日渔罾。写不尽、人间四并。亭上秋声，莺笼春语，难入丹青。,宋,词
覩亡友題詩處,歐陽詹,舊友親題壁上詩，傷看緣跡不緣詞。門前猶是長安道，無復迴車下筆時。,唐,绝句
无题,赵长卿,红藕洲塘，黄葵庭院，渚风时动清飔。素纨轻飐，凉色爽征衣。一一光阴日月，关情处、前事难期。空凝想，临鸾有恨，谁与画新眉。刀头，心寸折，江南厚约，惟是侬知。念默歌停舞，冷落屏帏。何日朱笼鹦鹉，迎门报、金勒东归。罗弦管，合欢声里，烂醉玉东西。,宋,词
无题,李曾伯,形胜风流，乐事良辰，一时四并。正榆更新火，觞浮曲水，那堪上巳，又是清明。赤壁功名，东坡文字，俯仰人间无古今。诗书帅，对烽烟静昼，俎豆添春。水边天气催人。便须认杨花雪样生。慨英风满席，思旌绵上，清谈束阁，肯记兰亭。安得长绳，高悬碧落，系住画檐红日阴。柔桑外，听鸣鸠唤雨，全胜流莺。,宋,词
无题,葛长庚,客里家山，记踏来时，水曲山崖。被滩声喧枕，鸡声破晓，匆匆惊觉，依旧天涯。抖擞征衣，寒欺晓袂，回首银河西未斜。尘埃债，叹有如此发，空为伊华。古来客况堪嗟。尽贫也输他□在家。料驿舍旁边，月痕白处，暗香微度，应是梅花。拣折一枝，路逢南雁，和两字平安寄与他。教知道，有长亭短堠，五饭三茶。,宋,词
挽徐道暉,薛師石,昌黎銘最好，朋友更情深。身沒復何憾，家貧自不禁。春山無死草，夏木有清陰。爲鬼詩還別，重來何處尋。,唐,律诗
徽宗皇帝挽詞二首  其二,周紫芝,主器歸儲嗣，神堯意獨高。帝方遊赤水，人已抱烏號。萬國瞻雙闕，三山戴巨鼇。思陵風雨夜，松柏漫蕭騷。,唐,律诗
賦得館娃宮送王山人遊江東,盧綸,蒼蒼楓樹林，草合廢宮深。越水風浪起，吳王歌管沈。燕歸巢已盡，鶴語塚難尋。旅泊彼何夜，希君抽玉琴。,唐,律诗
兵要望江南 占日第十一（京本列第六○五十六首） 四十,易靜,太陽畔，氣色似人兵。若在離邊移寨上，君王易代表臨坰，賢者得其情。,唐,词
蟬,朱松,陰陰葉底午蟬嘶，滿腹春風寄一枝。下有行人正愁絕，不知幽咽自緣饑。,唐,绝句
无题,晏殊,紫府群仙名籍秘。五色斑龙，暂降人间世。海变桑田都不记。蟠桃一熟三千岁。露滴彩旌云绕袂。谁信壶中，别有笙歌地。门外落花随水逝。相看莫惜尊前醉。,宋,词
无题,谭宣子,素秋渐爽，倚香曲枕情依旧。怀袖。浸数尺湘漪、簟纹皱。悲欢尽梦里，玉骨从消瘦。空又。思太液芙蓉未央柳。翔凤何在，乐府传孤奏。人病酒。有鸳鸯双字倩谁绣。拜月西楼，几声滴漏。应恐纨洁，已疏郎手。,宋,词
伯恭姪家書所見  其一,丘葵,百舌在牆東，其子在牆西。縱有反哺日，那得如哺兒。,唐,绝句
李花,司馬光,嘉李繁相倚，園林淡泊春。齊紈剪衣薄，吳紵下機新。色與晴光亂，香和露氣勻。望中皆玉樹，環堵不爲貧。,唐,律诗
无题,仲殊,成都好，蚕市趁遨游。夜放笙歌喧紫陌，春遨灯火上高楼。车马溢瀛洲。人散后，茧馆喜绸缪。柳叶已饶烟黛细，桑条何似玉纤柔。立马看风流。,宋,词
无题,杨炎正,三迳闲情傲落霞。五湖高兴不浮家。自斟北斗浸丹砂。闲把胸中千涧壑，撰成醉处一生涯。雪楼风月篆岗花。,宋,词
无题,无名氏,黄叶无风自落，彩云不雨空归。,宋,词
圍田歎四絕  其四,范成大,臺家水利有科條，膏潤千年廢一朝。安得能言兩黄鵠，爲君重唱復陂謠。,唐,绝句
无题,无名氏,捣练子，赋梅音。云底江南树树深。怅望故人千里远，故将春色寄芳心。,宋,词
无题,无名氏,疏疏整整，斜斜淡淡，盈盈脉脉。徒怜暗香句，笑梨花颜色。羁马萧萧行又急。空回首、水寒沙白。天涯倦牢落，忍一声羌笛。,宋,词
无题,仇远,暗柳荒城叠鼓，小花静院深镫。年年寒食可曾晴。今夜晴犹未稳。豆蔻梢头二月，杜鹃枝上三更。春风知得此时情。吹动秋千红影。,宋,词
答仲寬,釋紹嵩,强半年光屬苦辛，生涯如在舊山貧。江南江北閑爲客，人去人來恨轉新。節裏且追千載事，胸中別作一家春。明年此會知誰健，不問蒼生問鬼神。,唐,律诗
无题,吴益,玉楼春信梅传早。三八芳辰阳复后。称觞喜对一椿高，莱庭双桂森兰茂。惭无好语为公寿。富贵荣华公自有，请歌诗雅祝遐龄，永如松柏如山阜。,宋,词
於潛女,蘇軾,青裙縞袂於潛女，兩足如霜不穿屨。{舟奢}沙鬢髮絲穿柠，蓬沓障前走風雨。老濞宮粧傳父祖，至今遺民悲故主。苕溪楊柳初飛絮，照溪畫眉渡溪去。逢郎樵歸相媚嫵，不信姬姜有齊魯。,唐,词
无题,魏了翁,连夕雨盈畴。先为农家做麦秋。更放年头晴甲子，知不。应是天公及尔游。随事与民求。又与随时验乐忧。民气乐时天亦好，休休。为尔簪花插满头。,宋,词
明妃引,孫嵩,明妃如花顔，高出漢宮右。可憐君王目，但寄丹青手。寂寂保孤妍，悠悠成僞醜。坐此嫁穹廬，流落無時回。無時回，琵琶未闋邊笳催。哀絃流入千家譜，明妃只作閼支舞。年年猶借南來風，吹得青青一抔土。君不見漢家嫁得幾娉婷，不聞一一琵琶聲。禍起當年婁敬謬，後人獨恨毛延壽。,唐,词
明白菴六首  其三,釋德洪,石火機鋒上，那容著意根。透情名出世，離念是知恩。,唐,绝句
句 四,楊徽之,開盡菊花秋色老，落殘桐葉雨聲寒。（《宿東林》以上八句並見《宋詩紀事》卷二。均見《玉壺清話》卷五、《澠水燕談錄》卷七，宋太宗曾書於御屏。）,唐,词
无题,李清照,落日熔金，暮云合璧，人在何处。染柳烟浓，吹梅笛怨，春意知几许。元宵佳节，融和天气，次第岂无风雨。来相召、香车宝马，谢他酒朋诗侣。中州盛日，闺门多暇，记得偏重三五。铺翠冠儿，拈金雪柳，簇带争济楚。如今憔悴，风鬟霜鬓，怕见夜间出去。不如向、帘儿底下，听人笑语。,宋,词
玉簪花,許及之,琉璃布地綠愔愔，苗長藍田夜照林。雪色能香開有璞，玉光未拆盍成簪。不登雲髻尤孤潔，長浸銅壺更久禁。梅與水仙流品外，幽蘭相友是同心。,唐,律诗
无题,李弥逊,层林烟霁，巨壁天半，鸿飞无路。云断处、两山之间，十万琅玕环翠羽。转秀谷、枕苹花汀溆。短柳疏篱向暮。看卧垄牛归，横舟人去，平芜鸥鹭。并游不见鞭鸾侣。只僧前、松子随步。回径险、凌风遐想，小憩清泉敧茂树。正笋蕨、过如苏新雨。矶下游鱼可数。纵窈窕、云关长启，寂寂谁争子所。世上丹毂朱缨，春梦觉、南柯何许。况荣枯无定，中有欢离愁聚。尽笑我、诧盘中趣。为续昌黎赋。会有人，秣马膏车，相属一尊清醑。,宋,词
哭鄭丈四首  其三,葉適,插架軸三萬，撐腸卷五千。京都通百郡，溟渤滙群川。深淺人隨汲，東西意各便。後生無復見，媚學謾躚躚。,唐,律诗
无题,张孝祥,射策金门记昔年。又交藩翰入陶甄。不妨衣钵再三传。粉泪但能添楚竹，罗巾谁解系吴船。捧杯犹愿小留连。,宋,词
无题,吕胜己,姑射真仙蓬海会。驭气乘龙，作意游方外。冬后翦花飞素彩。腊前陨璞抛团块。幂幂锦云相映带。川谷林峦，混一乾坤大。白玉装成全世界。江湖点染微瑕颣。,宋,词
送遠曲,張籍,吳門向西流水長，水長柳暗煙茫茫。行人送客各惆悵，話離敘別傾清觴。吟絲竹，鳴笙簧，酒酣性逸歌猖狂。行人告我挂帆去，此去何時返故鄉。殷勤振衣兩相囑，世事近來還淺促。願君看取吳門山，帶雪經春依舊綠。行人行處求知親，送君去去徒酸辛。,唐,词
絕句,紆川,小徑緣溪綠，低簷傍樹陰。好峰秋入眼，清月夜窺林。,唐,绝句
无题,吴潜,好把元宵。良辰美景，暮暮朝朝。万盏华灯，一轮明月，燕管秦箫。何人帕坠鲛绡。有玉凰、金鸾绣雕。目下欢娱，眼前烦恼，只在今宵。,宋,词
過河濱和文學張志尹,蕭穎士,隆古日以遠，舉世喪其淳。慷慨懷黃虞，化理何由臻。步出城西門，裴回見河濱。當其側陋時，河水清且潾。滄桑一以變，莽然翳荆榛。至化無苦窳，宇宙將陶甄。太息感悲泉，人往跡未湮。瑟瑟寒原暮，冷風吹衣巾。顧我譾劣質，希聖杳無因。且盡登臨意，斗酒歡相親。,唐,诗
无题,程垓,雨过凉生藕叶。晚庭消尽暑，浑无热。枕簟不胜香滑。争奈宝帐情生，金尊意惬。玉人何处梦蝶。思一见冰雪。须写个贴儿、丁宁说。试问道、肯来麽，今夜小院无人，重楼有月。,宋,词
无题,无名氏,近中秋，迥然玉宇澄鲜。更尧蓂、十有一叶，向人特敷妍。喜名家、世行阴德，有馀庆、门拥祥烟。梦协熊罴，间生鸑鷟，妙年攀桂振青毡。横飞上，金闺粉署，小试佐临川。翩然返，一身似叶，琳馆清闲。记榜下、曩尝附骥，浪萍还有夤缘。曳长裾、不辞还道，接漫刺、复面同年。邂逅佳辰，铺排雅席，金炉香袅欲何言。愿趣诏、入扶宗社，浩气愈纯全。长年少，龟龄共永，鹤算同坚。,宋,词
送呂希彥司門通判河陽,文同,行父須生公相家，修潔不類在紈綺。豈惟浩蕩愛古學，實亦縱橫曉時事。孟州之民爾何幸，一旦得此賢半刺。定知未幾政清簡，日日案頭詩滿紙。河陽花開酒休䛏，太行雲飛樓好倚。若因行縣至盤谷，爲訪其間隠君子。,唐,词
題韋少保靜恭宅藏書洞,孟郊,高意合天製，自然狀無窮。仙華凝四時，玉蘚生數峰。書祕漆文字，匣藏金蛟龍。閑爲氣候肅，開作雲雨濃。洞隱諒非久，巖夢誠必通。將綴文士集，貫就真珠叢。,唐,诗
答費宰,方岳,野人拙生事，缾粟蓋無幾。唯有松下風，領略時一至。邇來風亦無，抱甕豈得已。頼有大夫公，入山喚龍起。鐵笛橫秋潭，山骨冰詩髓。歸來白雲篇，出語更清駛。自非境中人，其孰能與此。吾等纔噲伍，君才與丕倍。一聞老農言，遽得言外意。徑煩寫呈佛，十年亦中歲。,唐,诗
无题,张榘,雨过暮天南。高下青峦。小楼燕子话春寒。多少夕阳芳草地，雾掩烟漫。别恨正相关。心上眉间。离歌一曲间悲欢。后夜月明何处梦，锺阜容山。,宋,词
无题,无名氏,轻风淅淅，正园林萧索，未回暖律。岭头昨夜，寒梅初发，一枝消息。香苞渐拆。天不许、雪霜欺得。望东吴，驿使西来，为谁折赠春色。玉莹冰清容质。迥不同、群花品格。如晓妆匀罢，寿阳香脸，徐妃粉额。好把琼英摘。频醉赏、舞筵歌席。休待听，呜咽临风，数声月下羌笛。,宋,词
无题,无名氏,罗帐半垂门半开。残灯孤月照窗台。北斗渐移天欲曙、漏更催。携手劝君离别酒，泪和红粉滴金杯。呜咽问君今夜去、几时回。,宋,词
无题,刘辰翁,怎知他、春归何处，相逢且尽尊酒。少年袅袅天涯恨，长结西湖烟柳。休回首。但细雨断桥，憔悴人归后。东风似旧。问前度桃花，刘郎能记，花复认郎否。君且住，草草留君翦韭。前宵更恁时候。深杯欲共歌声滑，翻湿春衫半袖。空眉皱。看白发尊前，已似人人有。临分把手。叹一笑论文，清狂顾曲，此会几时又。,宋,词
海棠四首  其二,楊萬里,暖醉寒醒各自奇，千花誰是復誰非。燕支濃透春風面，翡翠新裁生色衣。破落東皇能許劣，莊嚴西子較些肥。癡兒猶恨無香在，紫蝶黄蜂政打圍。,唐,律诗
无题,刘克逊,解变西崑体，一赋冠群英。清风峡畔，至今堂已读书名。富贵轻於尘土，孝义高於山岳，惜不大其成。陵谷纵迁改，草木亦光荣。与仇香，穿阮屐，试同登。石龛虽窄，可容一几短檠灯。千仞苍崖如削，四面翠屏不断，云雾镇长生。最爱岩前水，犹作诵弦声。,宋,词
城頭曉步二首  其一,楊萬里,古城秋後不勝荒，人跡新行一逕長。竹影已摇將午日，草根猶有夜來霜。,唐,绝句
老而健貧而詩自志其喜八首  其六,方回,清而貧最樂，健以老何傷。短髪蓬加雪，貞心菊耐霜。凍吟乏薪炭，醉卧混衾裳。冰檗憐兒女，年皆四十强。,唐,律诗
无题,洪瑹,辘轳声破银床冻，霜寒又侵鸳被。皓月疏钟，悲风断漏，惊起画楼人睡。银屏十二。叹尘满丝簧，暗消金翠。可恨风流，故人迢递隔千里。相思情绪最苦，旧欢无续处，魂梦空费。断雁无情，离鸾有恨，空想吴山越水。花憔玉悴。但翠黛愁横，红铅泪洗。待剪江梅，倩人传此意。,宋,词
无题,杨冠卿,消瘦不胜寒，独立江南路。罗袜暗生尘，不见凌波步。兰佩解鸣珰，往事凭谁诉。一纸彩云笺，好寄青鸾去。,宋,词
无题,林正大,子陵先生，故人光武，以道相忘。幸炎符在握，六龙在御，臣来亿兆，阳德方刚。自是先生，独全高节，归去江湖乐未央。动星象，被羊裘傲睨，一世轩裳。高哉不事侯王。爱此地山高水更长。盖先生心地，超乎日月，又谁如光武，器量包荒。立懦廉顽，有功名教，万世清风更激扬。无古今，想云山郁郁，江水泱泱。,宋,词
无题,赵长卿,泪眼江头看锦树。别离又还秋暮。细水浮浮，轻风冉冉，稳送扁舟去。归去江山应得助。新诗定须多赋。有雁南来，槐溪千万，寄我惊人句。,宋,词
无题,苏过,新月娟娟，夜寒江静山衔斗。起来搔首。梅影横窗瘦。好个霜天，闲却传杯手。君知否。乱鸦啼後。归兴浓如酒。,宋,词
无题,卢炳,正春回紫陌，瑞霭飞浮，暖风轻扇。皓月初圆，觉严城寒浅。采结鳌山，纱笼银烛，与□花争艳。午夜融和，红莲万顷，一齐开遍。讼简民熙，史君行乐，簇拥朱轮，旌旗辉暖。鼎沸笙歌，遏行云不散。咫尺泥封，促朝天陛，侍玉皇香案。来岁元宵，龙灯影里，金杯宜劝。,宋,词
无题,杨炎正,东风寂。垂杨舞困春无力。春无力。落红不管，杏花狼籍。断肠芳草萋萋碧。新来怪底相思极。相思极。冷烟池馆，又将寒食。,宋,词
无题,苏庠,秋入蒹葭小雁行。参差飞堕水云乡。直须银甲供春笋，且滴糟床覆羽觞。风压幕，月侵廊。江南江北夜茫茫。悬知上马啼鹃梦，一夜惊飞宝鸭香。,宋,词
和易巖木犀韻  其一,王柏,昨夜西風作意凉，吹開粟粟繞枝黄。有時月窟閒來往，天上人間一樣香。,唐,绝句
无题,吕胜己,芳思切，旧事不堪重说。浓露凝香花喷血。花心双蛱蝶。燕语莺啼都歇。又过清明时节。记得离歌三两阕。未歌先哽咽。,宋,词
无题,程垓,锦字亲裁，泪巾偷裛，细说旧时。记笑桃门巷，妆窥宝靥，弄花庭前，香湿罗衣。几度相随游冶去，任月细风尖犹未归。多少事，有垂杨眼见，红烛心知。如今事都过也，但赢得、双鬓成丝。叹半妆红豆，相思有分，两分青镜，重合难期。惆怅一春飞絮，梦悠颺教人分付谁。销魂处，又梨花雨暗，半掩重扉。,宋,词
无题,史达祖,秋江带雨，寒沙萦水，人瞰画阁愁独。烟蓑散响惊诗思，还被乱鸥飞去，秀句难续。冷眼尽归图画上，认隔岸、微茫云屋。想半属、渔市樵村，欲暮竞然竹。须信风流未老，凭持酒、慰此凄凉心目。一鞭南陌，几篙官渡，赖有歌眉舒绿。只匆匆眺远，早觉闲愁挂乔木。应难奈，故人天际，望彻淮山，相思无雁足。,宋,词
无题,吕渭老,春风淡淡，清昼永、落英千尺。桃杏散平郊，晴蜂来往，妙香飘掷。傍画桥、煮酒青帘，绿杨风外，数声长笛。记去年、紫陌朱门，花下旧相识。向宝帕、裁书凭燕翼。望翠阁、烟林似织。闻道春衣犹未整，过禁烟寒食。但记取、角枕情题，东窗休误，这些端的。更莫待、青子绿阴春事寂。,宋,词
偈頌一百零三首  其四三,釋月磵,如佛見佛，佛無異見。如法說法，法無異說。只如鴉鳴鵲噪，鶑啼燕語，是有異說，是無異說。,唐,词
題詩後,賈島,二句三年得，一吟雙淚流。知音如不賞，歸臥故山秋。,唐,绝句
无题,夏元鼎,行处青牛引道，飞来鹤顶呈丹。谈玄玉局在西川。此日方当龙汉。千载寂寥吾道，可怜平叔多言。画蛇添足悟真篇。付与谁人修炼。,宋,词
遊梅山寺,楊侃,出郭塵路斷，登舟鷲嶺通。樓臺花嶼上，鐘梵水天中。石磴班春蘚，松門韻晚風。蓴絲惹輕檝，雲錦散遥空。竹逕連茶塢，山亭對藥叢。却輸湖畔叟，朝夕訪支公。,唐,诗
无题,王安石,留春不住。费尽莺儿语。满地残红宫锦污。昨夜南园风雨。小怜初上琵琶。晓来思绕天涯。不肯画堂朱户，春风自在杨花。,宋,词
无题,陈亮,烟雨楼台，晓来独上无滋味。落花流水。掩映渔樵市。酒圣诗狂，只遣愁无计。频凝睇。问人天际。曾见归舟未。,宋,词
无题,张抡,碧落浮黎光景异。琼□□□，□□□□□。□有宝珠如黍米。天真□□□□□。□□□□凭玉几。花雨霏霏，散入诸天□。□□□□傅妙旨。至今流演无终纪。,宋,词
无题,曾觌,雕车南陌碾香尘。一梦尚如新。回首旧游何在，柳烟花雾迷春。如今霜鬓，愁停短棹，懒傍清尊。二十四桥风月，寻思只有消魂。,宋,词
北山有懷,王安石,香火因緣寄此山，主恩投老更人間。傷心躑躅岡頭路，明日春風自往還。,唐,绝句
感山十詠 慈航,姚勉,佛手撐慈航，尚欲濟我人。寄語作舟者，江濤渺無津。,唐,绝句
挽鈍齋先生許象州三首  其二,李昴英,義重人誰及，高風有古人。己田分友子，黎事保羈臣。抱負耕莘志，依稀陋巷仁。丹青遺像在，難寫道心真。,唐,律诗
无题,刘埙,琼楼几间。瑶徽几弹。觅花声绕回阑。悄微闻佩环。帘栊昼闲。炉薰昼残。午风摇曳屏山。露裙红一班。,宋,词
无题,赵长卿,堆枕冠儿翡翠钗。蒙金领子满絣鞋。于中沈净好情怀。新欲晚凉梳洗罢，半娇微笑下堂来。莲花因甚未曾开。,宋,词
无题,丘崈,晚风斜日折梅花。楼外卷残霞。领略一城春气，华灯十万人家。轻衫短帽，风前趁马，月下随车。道个小来脚定，那人笑隔笼纱。,宋,词
无题,曹勋,多景推移。便似风灯里。将尘寰喻，尘里白驹过隙。今世过却，来生何处觅。失时节。生死到来嗟何及。勤而行之。竞力待与、锺吕相期。三千行满，连环脱下已。驾青鸾素鹤朝太微。,宋,词
次韻何文縝題顔持約畫水墨梅花二首  其二,陳與義,奪得斜枝不放歸，倚窗承月看熹微。墨池雪嶺春俱好，付與詩人說是非。,唐,绝句
无题,高观国,岩室归来非待聘。渺渺千崖，漠漠江千顷。明月清风休弄影。只愁踏破苍苔径。摘取香芝医鹤病。正要臞仙，相伴清闲性。朝市不闻心耳静。一声长啸烟霞冷。,宋,词
无题,李曾伯,揽秀岷峨，著鞭江淮，诸公所奇。对塞垣烟淡，相随弓剑，城楼月落，几共灯棋。驿柳摇黄，溪桃涨绿，稳趁春风度玉墀。亨衢去，看紫薇红药，太乙青藜。孤山若放梅时。莫忘却扬州曾有诗。怅英游难驻，堪怜只影，中年易感，祗付双眉。珍重交情，勉旃时用，回首岫云从此归。能相忆，有好音遗我，在水之湄。,宋,词
次晦庵先生韻自警,丘葵,我非欠缺聖非餘，此性皆由氣與虛。欲認存亡爲出入，莫嫌粗糲慕膏腴。仰鑽未得有門入，酬酢方知講學疏。一息猶存毋敢懈，從今要下死工夫。,唐,律诗
辭衆偈,釋景深,不用剃頭，何須澡浴。一堆紅焰，千足萬足。,唐,其他
无题,张抡,寒来暑往几时休。光阴逐水流。浮云身世两悠悠。何劳身外求。天上月，水边楼。须将一醉酬。陶然无喜亦无忧。人生且自由。,宋,词
恩忝西掖垣,宋庠,賢路塵消篋謗殘，蕭蕭衰鬢得生還。久叨鴟尾三重閣，却趁蛾眉五日班。傷翼再來仍繞樹，行雲何處不思山。坐揮拙筆無文甚，正被中郎笑拙艱。,唐,律诗
无题,韩淲,雪云收尽晴风软。小山春浪晴波远。梅片已飞香。海棠红试妆。人言诗易与。酒盏谁分付。不是没心情。夕阳啼鸟声。,宋,词
无题,毛滂,香歇。袂红黦。记立河桥花自折。隼旟绀幰城西阙。教妾惊鸿回雪。铜驼春梦空愁绝。云破碧江流月。,宋,词
无题,吴潜,今岁月和桂，不肯作中秋。一年惟此佳节，底事白教休。我已侵寻七秩，况复轮囷万感，合恨更分愁。先自无聊赖，雨意得能稠。天柱峰，知何处，老难游。痴云如妒，不知弦管可吹不。安得风姨扫荡，推出团圆月姊，便遣桂香浮。世事十常九，不使展眉头。,宋,词
中秋無月既望月甚佳二首  其二,楊萬里,月到中秋故故無，今宵月好莫渠孤。舊傳月徑圜千里，影落金杯只粒珠。,唐,绝句
高光堡道中,張商英,故碾迎朝日，高光眩晚霞。峰巒成地勢，桑柘似人家。柳葉依牆密，溪流刷石斜。土氓尊使者，再拜饋酥茶。,唐,律诗
无题,洪适,小室坐毡重叠，红炉兽炭交加。一卮村酒吸流霞。窗外寒威可怕。心在盘洲种柳，眼看密雪飞花。银杯缟带不随车。江上渔蓑难画。,宋,词
无题,刘辰翁,梅梢腊尽春归了。毕竟春寒少。乱山残烛雪和风。犹胜阴山海上、窖群中。年光老去才情在。惟有华风改。醉中幸自不曾愁。谁唱春花秋叶、泪偷流。,宋,词
絕句九首 七,杜甫,聞道巴山裏，春船正好行。都將百年興，一望九江城。,唐,绝句
送陳善世  其一,趙汝騰,似聞久客滄洲館，曷不相從早數年。老我一丘事耕釣，勞君千里度山川。,唐,绝句
雜曲歌辭 踏歌詞 三,謝偃,夜久星沈沒，更深月影斜。裙輕纔動佩，鬟薄不勝花。細風吹寶袜，輕露濕紅紗。相看樂未已，蘭燈照九華。,唐,律诗
李四勸爲尉氏尉李七勉爲開封尉,錢起,美政惟兄弟，時人數俊賢。皇枝雙玉樹，吏道二梅仙。自理堯唐俗，唯將禮讓傳。采蘭花萼聚，就日雁行聯。黃綬俄三載，青雲未九遷。廟堂爲宰制，幾日試龍泉。,唐,诗
壽憲使江寺簿八首以座右公廉勤謹忠信和緩八字爲韻  其六,程公許,豚魚自物耳，猶可孚以信。疑心一芥我，相靡而相刃。君看易中孚，義取說而巽。虛心竊實理，可不精體認。,唐,律诗
歸來館成再用韻,方岳,後門穿過荷葭塢，春草池塘一逕苔。盡廢秫田妨醉去，旋苫山館號歸來。知無骨相取金印，莫與春秋著玉杯。自有梅花可人意，南枝開了北枝開。,唐,律诗
无题,史达祖,江水苍苍，望倦柳愁荷，共感秋色。废阁先凉，古帘空暮，雁程最嫌风力。故园信息。爱渠入眼南山碧。念上国。谁是、脍鲈江汉未归客。还又岁晚，瘦骨临风，夜闻秋声，吹动岑寂。露蛩悲、清灯冷屋，翻书愁上鬓毛白。年少俊游浑断得。但可怜处，无奈苒苒魂惊，采香南浦，翦梅烟驿。,宋,词
无题,辛弃疾,吴头楚尾。一棹人千里。休说旧愁新恨，长亭树、今如此。宦游吾倦矣。玉人留我醉。明日万花寒食，得且住、为佳耳。,宋,词
高賦亭二首  其二,呂南公,事變紛紛不可防，祇應人世惡憂傷。高情易與時風背，遠慮空爲智士忙。感古有懷成戚戚，就書圖活得遑遑。貧窮到處乖悰况，不但他鄉異故鄉。,唐,律诗
无题,张辑,露漏沈沈，洞房灯悄，鹊翻庭树。夜凉如水，人倚玉箫何处。澹纵横、疏星断河，点衣黄叶飞四五。向此时感旧，非关宋玉，悲秋情绪。追念章台路。共缓辔芳尘，妒花惹絮。旧游梦寐，总付相思新句。想风流还在匆匆，暗惊鬓底霜几缕。凭危栏、立尽归鸿，脆角凝清曙。,宋,词
挽趙丞相汝愚,趙蕃,吾王不解去三思，石顯端能殺望之。未到浯溪讀唐頌，已留衡嶽伴湘纍。生前免見焚書禍，死後重刊黨籍碑。滿地蒺藜誰敢哭，漫留楚些作哀辭。,唐,律诗
无题,曹勋,帘幕闲垂。密密围毡红兽暖，有人陌上冷征衣。未成归。檐间鹊语卜归期。应是疑人犹驻马，琐窗日影又还西。翠眉低。,宋,词
无题,严仁,行尽春山春事空。别愁离恨满江东。三更鼓润官楼雨，五夜灯残客舍风。寒淡淡，晓胧胧。黄鸡催断丑时钟。紫骝嚼勒金衔响，冲破飞花一道红。,宋,词
廬陵於兩池中作船亭名卧蘆取山谷滿船明月卧蘆花之句落成爲賦小詩,陳文蔚,路入芳池柳岸行，宛然野渡一舟橫。祗緣胸次規模別，便有江湖氣象生。雲影恍疑帆影度，嘯歌中有棹歌聲。天書恐逐銜蘆雁，未許花邊卧月明。,唐,律诗
无题,赵必□,春光才一半，春未老、谁肯放春归。问买春价数，酒边商略，寻春巷陌，鞭影参差。春无尽，春莺调巧舌，春燕垒香泥。好趁春光，爱花惜柳，莫教春去，柳怨花悲。春心犹未足，春帏暖，炉薰香透春衣。说与重欢后约，春以为期。记春雁回时，锦笺须寄，春山锁处，珠泪长垂。多少愁风恨雨，惟有春知。,宋,词
无题,高观国,歌声凄怨。是几度诉春，春都不管。感绿惊红，颦烟啼月，长是为春消黯。玉骨瘦无一把，粉泪愁多千点。可怜损，任尘侵粉蠹，舞裙歌扇。转盼。尘梦断。峡里云归，空想春风面。燕子楼空，玉台妆冷，湖外翠峰眉浅。绮陌断魂名在，宝箧返魂香远。此情苦，问落花流水，何时重见。,宋,词
无题,向子諲,人如濯濯春杨柳，彻骨风流。脱体温柔。牵系多情尽未休。最怜恰恰新眠起，云雨初收。斜倚琼楼。叶叶眉心一样愁。,宋,词
晨起三首  其一,趙文,晨起出門去，江聲自悲咽。滿目無行人，前山霧如雪。,唐,绝句
无题,王子容,蓬海移春，卿云约月，庆传王母骖鸾。九仙福地，不减玉龟山。况是莱儿绣斧，都衬得、彩舞斓斑。瑶觞举，平反一笑，功行足三十。木天。来瑞节，行封两国，宫锦蝉联。更孙枝满座，兰畹芝田。中诏肩舆上殿，称万寿，椒掖欢颜。黄锺数，从新九九，巧历演长年。,宋,词
无题,王炎2,落花时节近清明。南园芳草青。东风料峭雨难晴。那堪中宿酲。回首处，自销凝。谁知人瘦生。倚阑无语不禁情。杜鹃啼数声。,宋,词
閲韓伯修集示其子二首  其一,趙蕃,吏部名高世所尊，一傳曾說誤金根。陵陽父子風流勝，政似蘇家擅蜀門。,唐,绝句
飲散留別希仲自江州倅罷歸壁間掛廬山圖約爲象戲終席不果又約明日而纔徹余遂行,李之儀,密雨着地三四尺，斑駁雲開日已西。坐來指點經行處，問我何年別虎溪。十分酒到一舉盡，笑我强飲如登梯。燈火熒熒夜未艾，回首但覺娥眉低。今朝未食先破趙，明日憑熊欲下齊。門外馬嘶獨未起，據鞍纔許趨鷄啼。,唐,诗
无题,周密,湘屏展翠叠。恨入宫沟流怨叶。釭冷金花暗结。又雁影带霜，蛩音凄月。珠宽腕雪。叹锦笺、芳宇盈箧。人何在，玉箫旧约，忍对素娥说。愁切。夜砧幽咽。任帐底、沈烟渐灭。红兰谁采赠别。洛汜分绡，汉浦遗玦。舞鸾光半缺。最怕听、离弦乍阕。凭阑久，一庭香露，桂影弄栖蝶。,宋,词
盧郎中雲夫寄示送盤谷子詩兩章歌以和之,韓愈,昔尋李愿向盤谷，正見高崖巨壁爭開張。是時新晴天井溢，誰把長劒倚太行。衝風吹破落天外，飛雨白日灑洛陽。東蹈燕川食曠野，有饋木蕨芽滿筐。馬頭溪深不可厲，借車載過水入箱。平沙綠浪榜方口，雁鴨飛起穿垂楊。窮探極覽頗恣橫，物外日月本不忙。歸來辛苦欲誰爲，坐令再往之計墮眇芒。閉門長安三日雪，推書撲筆歌慨慷。旁無壯士遣屬和，遠憶盧老詩顛狂。開緘忽覩送歸作，字向紙上皆軒昂。又知李侯竟不顧，方冬獨入崔嵬藏。我今進退幾時決，十年蠢蠢隨朝行。家請官供不報答，何異雀鼠偷太倉。行抽手版付丞相，不待彈劾還耕桑。,唐,词
虜中作三首  其二,宇文虛中,遙夜沈沈滿幕霜，有時歸夢到家鄉。傳聞已筑西河館，自許能肥北海羊。回首兩朝俱草莽，馳心萬里絕農桑。人生一死渾閑事，裂眥穿胸不汝忘。,唐,律诗
无题,韩淲,湖上有孤山，合把探梅词刻。清浅黄昏时候，冷疏枝寒色。窗前忽到又如何，一夜足相忆。信道收香藏白，报春风消息。,宋,词
无题,李弥逊,春又老。愁似落花难扫。一醉一回才忘了。醒来还满抱。此恨欲凭谁道。柳外数声啼鸟。只恐春风吹不到。断云连碧草。,宋,词
春日野步二首  其二,葛勝仲,一春連雨少晴明，曳杖郊坰偶意行。嫵媚花枝空濺淚，風流柳色但牽情。長饑頻覺带移眼，大笑何寧冠絕纓。北極朝廷今咫尺，穰穰寇盜莫相驚。,唐,律诗
賦梅  其三,曾丰,素妃勇作探春行，紅紫躊躇不及爭。萬物莫移天性淡，一毫無累世緣輕。雪霜得伴成三白，松竹爲羣免獨清。中壓羣芳外相混，有名常處以無名。,唐,律诗
无题,薛梦桂,单衣乍著。滞寒更傍东风作。珠帘压定银钩索。雨弄新晴，轻旋玉尘落。花唇巧借妆红约。娇羞才放三分萼。樽前不用多评泊。春浅春深，都向杏梢觉。,宋,词
无题,赵以夫,宝胜宾春，华灯照夜，穷冬浑然如客。炉焰鳞红，杯深翡翠，早减三分寒力。一笑团栾处，恰喜得、雪消风息。苔枝数蕊明珠，恍疑香麝初拆。懊恨东君无准，甚朝做重阴，暮还晴色。唤燕呼莺，雕花镂叶，机巧可曾休得。静里无穷意，漫看尽、纷纷红白。且听新腔，红牙玉纤低拍。,宋,词
无题,赵长卿,密雨随风，咋来一夜檐声溜。奈何僝僽。官路梅花瘦。赋得多情，怕到春时候。如今一病非因酒。试问君知否。,宋,词
偈頌一百三十六首  其一○四,釋惟一,一月復一月，此月又過五。兩輪日月何奔忙，百年彈指如虛度。物不遷，還知否。不是佛，亦非祖。流水不腐，戶樞不蠹。,唐,词
和谹父尋春之作,王洋,穠華女兒紅，芳草王孫綠。小大各盡態，低昻俱悅目。久雨脫滯著，振衣樂休沐。晴空吟思開，命簡句可屬。起看花覆墻，淨掃雲爲屋。幸會二三老，風騷命奴僕。欲說未說情，三篇兩篇足。玉人花暎面，眉黛添香醁。杯酒戒失身，無如飽捫腹。,唐,诗
无题,魏了翁,日上午头度岁辰。黄钟吹龠煦乾坤。弦歌堂上三称寿，风月亭前又见君。人似旧，景长新。明朝六桂侍双椿。蛮邦父老惊曾见，得似君家别有春。,宋,词
挹爽,白玉蟾,高人今居筆架山，蒼煙冥濛常風寒。西壁千巖青未了，萬頃嵐光薄清曉。曉來軒窗敞且明，風櫺月牖一壺冰。雞聲未斷鍾聲起，起飲沆瀣朝紫清。人間紅塵刺人眼，世上蝸蠅徒爾亂。豈復知此爽氣佳，已被高人俱占斷。,唐,诗
无题,张元干,花王独占春风远。看百卉、芳菲遍。五福长随今日宴。粉光生艳，宝香飘雾，方响流苏颤。寿祺堂上修篁畔。乳燕双双贺新院。玉斝明年何处劝。旌幢满路，貂蝉宜面，归觐黄金殿。,宋,词
七月二十七日午到釣灘登其臺偶成二絕  其二,杜範,憶昔斯堂醉晚風，壁間歲月已無蹤。誰知千古留名字，只在當年把釣中。,唐,绝句
无题,张榘,思昔买臣，怀绶会稽，年犹五旬。算初无功用，维持国事，但将富贵，夸耀时人。未若先生，方当强仕，掌握长淮百万军。难摹写，是擎天拄地，纬武经文。河滨。胡马嘶春。便密运机筹出万全。拥熊旗指授，鹰扬や啖，毡裘胆落，鼠逸狐奔。褒诏飞来，威名加盛，从此不须关玉门。归朝也，看云台画像，金鼎调元。,宋,词
无题,朱敦儒,霜风急。江南路上梅花白。梅花白。寒溪残月，冷村深雪。洛阳醉里曾同摘。水西竹外常相忆。常相忆。宝钗双凤，鬓边春色。,宋,词
元日同麻萬紀王振叔行南寺五首  其一,周行己,正月一日思悠哉，水邊盡日意遲回。豈無俗人一盃酒，不作區區城裏來。,唐,绝句
无题,黄孝迈,一春花下，幽恨重重。又愁晴，又愁雨，又愁风。,宋,词
活人歌,釋印肅,大聖靈驗普菴圓，廣施含靈遇有緣。信心清浄通靈感，萬病俱銷釋業愆。文殊體，用普賢，活人歌裏現金仙。藥王藥上非他術，扁鵲孫真共一言。分三服，浄水煎，莫將血味污心田。萬物有形皆我體，但行慈德解讎冤。內無想，外無緣，何必神方肘後傳。身心本是金剛體，不解觀心被業纏。藥病銷，心月圓，信時佛豈獨西天。在在處處人皆有，世間無比這靈源。除罪垢，脫百冤，解使昏□朗義天。信知非我誰爲病，大士維摩笑裏眠。從生病，我不顛，體沒眾生我病痊。不二法門誰敢道，金毛師子露身全。速投藥，解塵緣，莫學群迷眼似聖。隨機應感非難易，信手拈來不用錢。,唐,词
試院唱酬十一首 次韵呂君見贈,蘇轍,偶然傾蓋接清言，不覺門前晝漏傳。老病低摧方伏櫪，壯心堅銳正當年。莫嫌客舍一杯酒，試論灊山三祖禪。明日程文堆几案，只應衰懶得安眠。,唐,律诗
往復無間  其一,釋重顯,平旦寅，朕兆之前已喪真。老胡鶴樹慚開口，猶舉雙趺誑後人。,唐,词
哭柏巖和尚,賈島,苔覆石床新，師曾占幾春。寫留行道影，焚却坐禪身。塔院關松雪，經房鎖隙塵。自嫌雙淚下，不是解空人。,唐,律诗
无题,毛滂,小雨初收蝶做团。和风轻拂燕泥乾。秋千院落落花寒。莫对清尊追往事，更催新火续馀欢。一春心绪倚阑干。,宋,词
无题,周伯阳,浩荡青冥。正凉露如洗，万里虚明。鼓角悲健，秋入重城。彷佛石上三生。指蓬莱云路，渺何许、月冷风清。倚南楼、一声长笛，几点残星。西风旧年有约，听候蛩语夜，客里心惊。红树山深，翠苔门掩，想见露草疏萤。便乘风归去，阑干外、河汉西倾。笑淹留，划然孤啸，云白天青。,宋,词
贈薛濤,胡曾,萬里橋邊女校書，枇杷花下閉門居。掃眉才子知多少，管領春風總不如。,唐,绝句
丁卯新正紀懷四首  其一,陸文圭,懶將詩句上桃符，柏葉椒花一例無。却笑簡齋元不簡，舟中猶自飲屠蘇。,唐,绝句
六月六日小集二首  其一,楊萬里,青李來禽已眼明，新瓜入夏見何曾。酒邊忘却人間暑，消盡金盆一丈冰。,唐,绝句
途次長安上都漕傅諫議,蘇洵,丈夫正多念，老大自不安。居家不能樂，忽忽思中原。慨然棄鄉廬，劫劫道路間。窮山多虎狼，行路非不難。昔者倦奔走，閑門事耕田。蠶穀聊自給，如此已十年。緬懷當今人，草草無復閑。堅卧固不起，芒刺實在肩。布衣與食肉，幸可交口言。默默不以告，未可遽罪愆。驅車入京洛，藩鎮皆達官。長安逢傅侯，願得說肺肝。貧賤吾老矣，不復苦自嘆。富貴不足愛，浮雲過長天。中懷邈有念，惝怳難自論。世俗不見信，排斥僅得存。昨者東入秦，大麥黄滿田。秦民可無饑，爲君喜不眠。禁軍幾千萬，仰此填其咽。西蕃久不反，老賊非常然。士飽可以戰，吾寧爲之先。傅侯君在西，天子憂東藩。烽火尚未滅，何策安西邊。傅侯君謂何，明日將東轅。,唐,诗
无题,洪适,北斗南头云送喜，人间快睹魁星。向来平步到蓬瀛。如何天上客，来佐海边城。方伯娱宾香作穗，风随歌扇凉生。且须滟滟引瑶觥。十年迟凤诏，万里寄鹏程。,宋,词
野別留少微上人,熊孺登,若爲相見還分散，翻覺浮雲亦不閑。何處留師暫且住，家貧唯有坐中山。,唐,绝句
无题,无名氏,也待作个、儿寄与。,宋,词
和楊公濟錢塘西湖百題 陟崖門,郭祥正,陟彼崖上門，門深路還絕。香草遞仙風，怪林藏古雪。,唐,绝句
送劉郎中知廣德軍,梅堯臣,昔在少年時，辛勤事諸父。諸父爲桃州，物宜皆可數。事君勤職貢，采茗先穀雨。劭農井田桑，科薅重鋤斧。城西大靈祠，措意初似禹。將通吳境河，身自同豕伍。期婦來餉時，壇上必鳴鼓。一爲烏所誤，愧恨去不覩。至今存遺堤，五丈立堅土。正如開轘轅，黄熊慙啟姥。功利欲及民，血食宜簋簠。祠後有高山，山頭多棟宇。此實諸父爲，禾麻可就俯。歲登有樂事，或亦作歌舞。賦詩當清明，解禊思洛浦。其言在黑石，往往被樂府。于今三十年，追想漸成古。公將乘朱輪，去問民疾苦。治術自有具，薄言無所補。缺將陳迹書，又且劇莽鹵。,唐,诗
永明山居詩（六十九首） 十,延壽,曠然不被興亡墜，豁爾難教寵辱驚。鼓角城遙無伺候，輪蹄路絕免逢迎。暖眠紙帳茅堂密，穩坐蒲團石面平。祇有此途爲上策。更無餘事可關情。,唐,律诗
无题,晏殊,绿树莺声老。金井生秋早。不寒不暖，裁衣按曲，天时正好。况兰堂逢著寿筵开，见炉香缥缈。组绣呈纤巧。歌舞夸妍妙。玉酒频倾，朱弦翠管，移宫易调。献金杯重叠祝长生，永消遥奉道。,宋,词
无题,赵以夫,凤历开新，正微和乍转，丽景初晓。五荚蓂舒，光映玉阶瑶草。在在东风语笑。庆此日、虹流电绕。鲸波静，翠涌鳌山，嵩呼声动云表。绛节霓旌缥缈。望珠星灿烂，紫微深窈。琬液香浮，露湿蟠桃犹小。叠叠仙韶九奏，知春到、人间多少。蓬莱外，若木扶疏，万年枝上长好。,宋,词
寄題徑山懷郎簡侍郎,張瓌,天地一洲渚，北平南欹危。幽并深以厚，江浙清且奇。武林頗英秀，川匯仍山卑。應接殫天巧，類非人力爲。徑山最佳處，有巖稱玉芝。居防俗士駕，地乃賢人宜。郎公留名德，平時爲羽儀。引年歸故里，不復衣朝衣。留侯黄石心，白傅香山期。結宇名勝外，日與塵事違。泉石景物狀，盡任諸賢詩。伊予來東藩，濫持使者麾。平生愛山水，弗憚命駕之。當候秋風高，遠造巖下扉。澣濯纓上塵，散步松間綦。未能繼高躅，聊用慰所思。,唐,诗
无题,刘辰翁,便晴也是不曾晴。不怕金吾禁行。风雨动乡情。梦灯火、扬州化城。少年跌宕，谁家娇小，绕带到天明。昨夜月还生。但惊破、霓裳数声。,宋,词
送徐涉南歸,釋惟鳳,長安來雁急，相顧話離心。日落思家遠，天寒歸路深。秋光生獨樹，夕吹響孤砧。漸入雲鄉望，應無越客吟。,唐,律诗
无题,吕渭老,顶上铁轮飞火焰。防身细按威神剑。体用双行谁敢觇。光闪闪。何须更把茶林撼。衲子家风存古俭。一条榔栗如天堑。粥鼓未鸣灯火暗。无恩念。断崖古木横藤簟。,宋,词
无题,赵善括,梯横画阁。碧栏干外江风恶。笑声欢意浮杯酌。秋水春山，相对称行乐。谁家青鸟穿帘幕。暗传空有阳台约。天公著意称停著。寒色人情，都恁两清薄。,宋,词
无题,李从周,夢魂尋遍。忽向尊前見。好似烏衣春社燕。軟語東風庭院。叮咛记取儿家。碧云隐映红霞。直下小桥流水，门前一树桃花。,宋,词
儲大夫請讚,釋宗杲,雲門妙喜真，雲臺居士畫。利鈍不相資，展向虛堂掛。妙利中鈍，鈍得顢頇。雲臺鈍中利，利得脫酒。如今利鈍都掛壁，師子翻身絕蹤跡。蹤跡無，便塗糊，一時分付諸大夫。唵摩尼達里悉利蘇盧。,唐,词
无题,郭应祥,牡丹已过酴醿谢。那堪风雨连朝夜。底事最堪悲。春归人未归。春宜留取住。人却推将去。早晚遂江滨。欢然夸尹新。,宋,词
无题,贺铸,园林幕翠，燕寝凝香。华池缭绕飞廊。坐按吴娃清丽，楚调圆长。歌阑横流美眄，乍疑生、绮席辉光。文园属意，玉觞交劝，宝色高张。南薰难销幽恨，金徽上，殷勤彩凤求凰。便许卷收行雨，不恋高唐。东山胜游在眼，待纫阑、拮菊相将。双栖安稳，五云溪是故乡。,宋,词
无题,贺铸,紫府东风放夜时。步莲秾李伴人归。五更钟动笙歌散，十里月明灯火稀。香苒苒，梦依依。天涯寒尽减春衣。凤凰城阕知何处，寥落星河一雁飞。,宋,词
无题,舒亶,画船槌鼓催君去。高楼把酒留君住。去住若为情。西江潮欲平。江潮容易得。只是人南北。今日此尊空。知君何日同。,宋,词
咸淳夏五求王先生墨戲梅竹二首 梅,金履詳,溽暑初蒸日正長，人間何處有清涼。先生筆下風威勁，便放寒梅次第香。,唐,绝句
居士見僧講金剛經至無我無人居士問云既無我無人是誰講誰聽座主無語迺與頌曰,龐藴,無我復無人，作麽有疎親。勸師（《景德傳燈錄》卷八作「君」）休歷坐，不是（《景德傳燈錄》作「似」）直求真。金剛般若性，外絕一纖塵。我聞並信受，總是假名陳。（同前書卷上）。,唐,词
次韻逢使君寺丞見贈,喻良能,冰花零亂飛庭戶，夜色晶瑩似三五。詩仙曉贈白雪篇，便覺清風追吉甫。區區五斗不知疲，故園應有北山移。凍冷不暇搜佳句，千里歸心到鄉樹。,唐,律诗
徐山甫夜話有詩言别次韻,金履詳,一榻蕭然竹與蘭，擁衾話别轉留難。明朝又渡湘江去，細雨斜風分外寒。,唐,绝句
无题,刘辰翁,想幼安、辽东归后，自羞年少龙首。长安市上垆边卧，枉却快行家走。空两袖。染醉墨淋漓，把似天香透。功名邂逅。便六一词高，君谟字伟，但见说行昼。人间事，苦似成丹无候。神清苔字如镂。明年六十闻歌后，颇记薄醺醺否。儿拍手。笑马上葛疆，也作家山友。烦伊起寿。更待复一中，毋多酌我，疏影共三嗅。,宋,词
无题,李曾伯,万里戌边，八载去家，始遂一归。怅中年早历，虎头兵幕，平生屡建，豹尾神旗。岂得闲身，毋庸多议，感荷九重渊听知。当时事，似狂澜欲倒，孰障东之。天教狂虏灰飞。更莫问儿郎存血衣。把雪裘霜帽，绝交楚徼，雨蓑风笠，投老吴矶。径与松荒，人同鹤在，交友晓天星样稀。从今去，共麴生相约，愿乐清时。,宋,词
无题,韩淲,陇头无驿奚为朵。岩前有折宜来堕。风急雪云溪。诗清满意携。竹炉良夜饮。饮竟煎僧茗。梅以句深长。得花情未忘。,宋,词
張道宗比部挽詩三首  其三,文同,憶在南岐日，于今十二年。宦途聊邂逅，賓館重留連。正喜謀黄峒，俄驚葬圃田。無由執行紼，徒爾淚如泉。,唐,律诗
无题,郭应祥,泉江三遇昌阳节。棹歌还向中流发。急桨更轻桡。看谁夺得标。明年归紫淦。尚忆舟同泛。应有旧双鬟。能讴菩萨蛮。,宋,词
經無錫縣醉後吟,趙嘏,客過無名姓，扁舟繫柳陰。窮秋南國淚，殘日故鄉心。京洛衣塵在，江湖酒病深。何須覓陶令，乘醉自橫琴。,唐,律诗
荷鷺  其二,釋智愚,蒲葉吹秋，水天漠漠。歛影肅心，意不在啄。,唐,其他
宮詞 六十二,花蕊夫人徐氏,蕙炷香銷燭影殘，御衣熏盡輙更闌。歸來困頓眠紅帳，一枕西風夢裏寒。,唐,绝句
无题,曹勋,帝俞赓载下方壶。雨随车。旷时无。尽道南丰，仙骨秀而都。光照丹丘人快睹，金騕袅，玉蟾蜍。自怜老景病仍癯。芘微躯。驻安舆。暗润赤城，风露喜踟蹰。行矣相门还入相，看惠爱，咏猗欤。,宋,词
无题,杨泽民,向晓银瓶香暖。宿蕊犹残娇面。风尘一缕透窗眼。恨入春山黛浅。短书封了凭金线。系双燕。良人贪逐利名远。不忆幽花静院。,宋,词
无题,李莱老,画檐簪柳碧如城。一帘风雨里，近清明。吹箫门巷冷无声。梨花月，今夜负中庭。远岫敛修颦。春愁吟入谱，付莺莺。红尘没马翠埋轮。西泠曲，欢梦絮飘零。,宋,词
以端研送鄭景元同年,許及之,貴公寶研如寶璧，書生摩墨但摩石。有文無研正不妨，有研無文亦堪惜。漸老祇愁才力盡，片歙拳端寧不靳。吾家面樣什襲珍，色如馬肝膚理潤。昔言眼爲石之病，此論不公吾有證。星辰在天珠在淵，此石睛光鸜鵒瑩。文字之祥吾敢顓，鄭侯一見心拳拳。百年石交吾與汝，更有甚者吾當捐。兒曹旁觀俱唧唧，兒曹莫癡翁豈失。鄭侯自有無價珍，持獻於人吾惴慄。願侯珍研如所有，少時光芒須逼斗。會看落筆中書堂，却試玉堂揮翰手。,唐,诗
依韻和載陽郊外,梅堯臣,近隰葱蘢曙，驚烏睥睨啼。日光林杪動，吹騎管中嘶。路遶寒原古，煙橫遠戍迷。今來異賓孟，誰復嘆雄雞。,唐,律诗
无题,陈允平,涵空斜照，掠水轻岚，满天红叶。雁泊平芜，凫依乱荻声唼唼。寂寞金井梧桐，渐辘轳伊轧。明月纱窗，夜寒孤枕应怯。吟老西风，笑衰髯、顿疏如镊。锦笺勤重，频剔兰灯自阅。多谢征衫初寄，尚宝香熏箧。愁忆家山，梦魂飞度千叠。,宋,词
廳事落成老母置酒喜而成詩,樓鑰,數椽增葺苟全時，我愛吾廬喜得歸。兒輩粗能勤父蠱，老夫元不費心機。年來每媿踰初望，病裏尤知悟昨非。從此蕭然無一事，但當日舞老萊衣。,唐,律诗
十月上休日遊卧龍玉淵三峽用山谷驚鹿須要野學盟鷗本願秋江分韻得鷗字,朱熹,匡廬霜天後，不見雲氣浮。木葉紅已踈，山顔轉清幽。向聞有絕壑，乃在卧龍湫。及此遂一徃，幸無烟景愁。隮攀欲其深，泉石固所求。况有百尺崖，噴雪飛寒流。幽岑自回抱，直下鳴青璆。便可洗我耳，枕石忘所憂。精神共虛廓，方物皆悠悠。所恨非獨往，不能恣夷猶。仰歎雲間鶴，俯羨谷中鷗。先生先我來，結屋陽岡頭。虛名付忠武，滅迹慕巢由。是間頗足居，不田亦平疇。野人種椒橘，崖蜜易歲收。西源有老翁，卷舌藏戈矛。似學辟世士，乃欲邀聖丘。先生且無然，但作一月留。俟我有决計，它時卜從游。,唐,诗
无题,无名氏,清香浮动到黄昏，向水边、疏影梅开尽。溪边畔，轻蕊，有如浅杏。一枝喜得东君信。风吹只怕霜侵损。更新来、插向多情鬓。寿阳妆鉴，雪肌玉莹。岭头别后微添粉。,宋,词
端午感興  其三,文天祥,流棹西來恨未銷，魚龍寂寞暗風潮。楚人猶自貪兒戲，江上年年奪錦標。,唐,绝句
无题,程垓,九月重湖寒意早。目断黄云，冉冉连衰草。惨别临江愁满抱。酒尊时事都相恼。闻道吴天消息好。鸳鸯西池，咫尺君应到。若见故人相问劳。为言未分书舟老。,宋,词
无题,尹济翁,渺渺怀芳意，苦对景、可怜生。记燕外莺边，柳深竹嫩，度密穿青。如今淡烟细雨，正午窗半梦酒初醒。乐事怎堪重省，起来一饷愁萦。悠然又把酒壶倾。摆不动离情。想闲却春游，绿阴深院，芳草长亭。乾愁有谁解得，傍晚来，风起碎池萍。坐待晴云四卷，依然月上疏櫺。,宋,词
无题,吴文英,残寒正欺病酒，掩沈香绣户。燕来晚、飞入西城，似说春事迟暮。画船载、清明过却，晴烟冉冉吴宫树。念羁情游荡，随风化为轻絮。十载西湖，傍柳系马，趁娇尘软雾。溯红渐、招入仙溪，锦儿偷寄幽素。倚银屏、春宽梦窄，断红湿、歌纨金缕。暝堤空，轻把斜阳，总还鸥鹭。幽兰旋老，杜若还生，水乡尚寄旅。别后访、六桥无信，事往花委，瘗玉埋香，几番风雨。长波妒盼，遥山羞黛，渔灯分影春江宿，记当时、短楫桃根渡。青楼彷佛，临分败壁题诗，泪墨惨澹尘土。危亭望极，草色天涯，吹鬓侵半苎。暗点检、离痕欢唾，尚染鲛绡，亸凤迷归，破鸾慵舞。殷勤待写，书中长恨，蓝霞辽海沈过雁，漫相思、弹入哀筝柱。伤心千里江南，怨曲重招，断魂在否。,宋,词
无题,晏殊,芙蓉金菊斗馨香。天气欲重阳。远村秋色如画，红树间疏黄。流水淡，碧天长。路茫茫。凭高目断，鸿雁来时，无限思量。,宋,词
无题,向子諲,梁苑千花乱，隋堤一水长。眼前风物总悲凉。何况眉头心上、不相忘。因梦聊携手，凭书续断肠。已惊蝴蝶过东墙。更被风吹鸿雁、不成行。,宋,词
无题,陈著,身到紫枢府，一蹴凤池间。何妨到头富贵，却自恋家山。多少名缰利锁，尘满霜髯雪鬓，役役不知还。桃李竞春事，坡菊自清闲。绿杨边，门径小，似僧关。吟情饮兴相将，二十载优闲。无限功名事业，分付儿孙纵靶，青镜尽朱颜。一语劝公酒，天下达尊三。,宋,词
滌慮軒,虞策,禪翁自說逢迎懶，向此開軒最所宜。地僻風塵非我事，夜深水月幾人知。沈觀萬境皆無物，笑指三乘亦有爲。行客暫來良自省，不堪勤瘁鬢成絲。,唐,律诗
苦寒吟,孟郊,天寒色青蒼，北風呌枯桑。厚冰無裂文，短日有冷光。敲石不得火，壯陰奪正陽。苦調竟何言，凍吟成此章。,唐,律诗
回吳信可謝寄唐人詩,陳宓,忽傳佳句到深林，總是鏗金戛玉音。長恨古人今不見，由來今古一般心。,唐,绝句
无题,陈亮,琐窗秋暮，梦高唐人困。独立西风万千恨。又檐花落处，滴碎空阶，芙蓉院，无限秋容老尽。枯荷催欲折，多少离声，锁断天涯诉幽闷。似蓬山去后，方士来时，挥粉泪、点点梨花香润。断送得，人间夜霖铃，更叶落梧桐，孤灯成晕。,宋,词
寄裴鄆州,韓翃,烏紗靈壽對秋風，悵望浮雲濟水東。官樹陰陰鈴閣暮，州人轉憶白頭翁。,唐,绝句
无题,毛并,风雨连朝夕。最惊心、春光晼晚，又过寒食。落尽一番新桃李，芳草南园似积。但燕子、归来幽寂。况是单栖饶惆怅，尽无聊、有梦寒犹力。春意远，恨虚掷。东君自是人间客。暂时来、匆匆却去，为谁留得。走马插花当年事，池畹空馀旧迹。奈老去、流光堪惜。杳隔天涯人千里，念无凭、寄此长相忆。回首处，暮云碧。,宋,词
紹定閩寇平上功省府黄伯厚與焉余時在政事堂趙用甫掾西曹力言此文墨士請官以左選既而賞戾法迄授武階去歲戊戌用甫帥鄞乃來爲閫屬余浪跡湖山歲餘始一見稍稔接觴詠亹亹迫人間及前事有見晚恨余與之酒曰一文資直慁子然以人廢法雖相知如今日亦弗敢則笑而不怨赴調行在所贈以君莫愁之歌,鄭清之,君莫愁，君莫愁，不龜澼絖能封侯。君莫愁，君莫愁，腰六相印一敝裘。看渠涎顙與躄足，千金信矣壺中流。荻花江月正佳耳，青衫浪泣琵琶舟。短衣楚製乃翁喜，未必挽弓右丁字。貂蟬本是侍臣冠，有時出自兜鍪裏。雖然萬戶將軍臂，夜逢醉尉頭搶地。賣薪愚婦輕買臣，不信讀書有奇事。世間衆萬無定容，桃笙木棋唯所逢。秋來桂菊黄金叢，千機錦繡開芙蓉。西風也解作富貴，豈必桃李專春風。得時失據自甘苦，姑置是事天夢夢。君莫愁，君莫愁，雙手試捫舌在不。勸君勤買西湖船，打篷疎雨旗亭酒。,唐,词
无题,朱敦儒,江南岸。江北岸。折送行人无尽时。恨分离。酒一杯。泪双垂。君到长安百事违。几时归。,宋,词
雜曲歌辭 長干行二首 二,李白,憶妾深閨裏，煙塵不曾識。嫁與長干人，沙頭候風色。五月南風興，思君在巴陵。八月西風起，想君發揚子。去來悲如何，見少別離多。湘潭幾日到，妾夢越風波。昨夜狂風度，吹折江頭樹。淼淼暗無邊，行人在何處？北客真王公，朱衣滿江中。日暮來投宿，數朝不肎東。好乘浮雲驄，佳期蘭渚東。鴛鴦綠浦上，翡翠錦屏中。自憐十五餘，顏色桃李紅。那作商人婦，愁水復愁風。,唐,诗
己卯十二月二十日感事二首  其二,張耒,蹉跎流落已華顛，又見荆湖一歲遷。人怯苦寒愁日短，天收殘臘放新年。園林寂歷飄梅後，里巷經過爆竹前。自料知非猶得在，潜心久學衛蘧先。,唐,律诗
李成德畫理髪搔背刺噴䎳耳爲四暢圖乞詩作此四首  其三,釋德洪,呿口眼尾垂，欲噴將未發。竟以紙用事，快等船出閘。,唐,绝句
无题,张炎,海山缥缈。算人间自有，移来蓬岛。一粒粟中生倒景，日月光融丹灶。玉洞分春，雪巢不夜，心寂凝虚照。鹤溪游处，肯将琴剑同调。休问挂树瓢空，窗前清意，赢得不除草。只恐渔郎曾误入，翻被桃花一笑。润色茶经，评量山水，如此闲方好。神仙陆地，长房应未知道。,宋,词
積雨小霽暮立捲書亭前二首  其二,楊萬里,淡紫斜陽嫩碧天，一春今夕始開顔。看山偶忘歸來却，月到西廊第二間。,唐,绝句
林下得月以木陰蔽遮爲恨,戴復古,夏日思栽千樹林，月明恨不掃寒陰。眼前物物皆如此，世事何能兩遂心。,唐,绝句
无题,张先,波湛横眸，霞分腻脸。盈盈笑动笼香靥。有情未结凤楼欢，无憀爱把歌眉敛。密意欲传，娇羞未敢。斜偎象板还偷盰。轻轻试问借人麽，佯佯不觑云鬟点。,宋,词
又一絕,邵雍,正當老輩過從日，況值高秋摇落天。一把黄花一樽酒，故人西去又經年。,唐,绝句
无题,向子諲,推上百花如锦绣。水满池塘，更作溅溅溜。断送风光惟有酒。苦吟不怕因诗瘦。寻壑经丘长是久。晚晚归来，稚子柴门候。万事付之醒梦后。眉头不为闲愁皱。,宋,词
寄李商叟二首  其二,趙蕃,卿來我已後諸公，頗願相從繒簡中。豈若吾身得親見，怪君風味莫之同。,唐,绝句
无题,张,忠肝贯日月，浩气抉云霓。诗书名帅，谈笑果胜棘门儿。牛弩旁穿七札，虎将分行十道，先解近城围。一骑夜飞火，捷奏上天墀。畅皇威，宣使指，领全师。襄阳耆旧，请公直过洛之西。箪食欢呼迎处，已脱毡裘左衽，远著旧藏衣。笳鼓返京阙，风采震华夷。,宋,词
偈頌二百零五首  其五○,釋正覺,唯只一真心，三緣坐斷誰昇沉。遂成十法界，六道輪迴自障礙。不見一法即如來，方得名爲觀自在。見怪不怪，其怪自壞。靈從何來，聖亦何在。拄杖敲時竈墮摧，一片虛明絕中外。,唐,词
无题,王泳祖,东风长是客，帘栊静、燕子一双飞。看花坞日高，翠阴护晓，柳塘风细，绿涨浮漪。肠断处，渭城春树远，江国暮云低。芳径听莺，暗惊心事，画檐闻鹊，试卜归期。小楼凝伫地，疏窗下，几度对说相思。记得菱花交照，素手曾携。有新恨两眉，向谁说破，芳心一点，惟我偏知。休为多情瘦却，重有来时。,宋,词
秦始皇,王十朋,鯨吞六國帝人寰，遣使遥尋海上山。仙藥未來身已死，鑾輿空載鮑魚還。,唐,绝句
无题,辛弃疾,当年得意如芳草。日日春风好。拔山力尽忽悲歌。饮罢虞兮从此、奈君何。人间不识精诚苦。贪看青青舞。蓦然敛袂却亭亭。怕是曲中犹带、楚歌声。,宋,词
无题,周弼,浪花皱石，毡叶月、欲移还定。想白伫烘晴，黄蕉摊雨，人整斜巾照领。翦断鲛绡何人续，黯梦想、秋江风冷。空露渍藻铺，云根苔甃，指痕环影。重省。五湖万里，谁问烟艇。料宝像尘侵，玉瓢珠锁，羞对菱花故镜。领略鸦黄，破除螺黛，都付渚苹汀荇。春醉醒，暮雨朝云何处，柳蹊花迳。,宋,词
南侍者往送乃師朝京,釋月磵,阿師北去朝金闕，款語丁寧子一回。京洛春風無限好，我寬襟袖裹將來。,唐,绝句
无题,吴潜,三年海国。又荏苒素秋，天净如沐。凄砌寒蛩暗语，杵声相续。梧桐一叶西风里，对斜阳、好个团簇。老香堂畔，苍然古桧，无限心曲。叹石室、棋方半局。便时换人非，光景能蹙。千古鸱夷，尚恐欠些归宿。倚空笑把轮云事，付坤牛、乾马征逐。且巴重九，昭亭句溪，杖藜巾幅。,宋,词
六代祖師贊  其四,釋心月,古佛無心，知之者誰。雙峰點首，石女攢眉。錯付黄梅箇小兒。,唐,词
无题,廖行之,家山此去无多路。久没个、音书去。一别而今佳节度。黄花开未，白衣到否，篱落荒凉处。峥嵘岁月远秋暮。空腹便便无好句。菊意愆期浑未许。那堪惹恨，年来此日，长是潇潇雨。,宋,词
无题,欧阳修,歌时眉黛舞时腰。无处不娇饶。初剪菊、欲登高。天气怯鲛绡。紫丝障，绿杨桥。路迢迢。酒阑歌罢，一度归时，一度魂消。,宋,词
雨欲作步至浦口,陸游,雨作千山暗，風來萬木號。放懷忘世事，徐步出亭皋。野處惟知遯，心期不復豪。宋清捐善藥，須賈遺綈袍。寧乞陶翁食，難餔楚客糟。精心窮易老，餘力及莊騷。杖屨時行樂，鋤耰慣作勞。正令朝夕死，猶足遂吾高。,唐,诗
題蕭照畫山水漁父四軸  其三,蒲壽宬,火雲收盡天逾闊，野艇歸来日未斜。秋思滿江禁不得，又吹長笛出蘆花。,唐,绝句
无题,孙居敬,风月为佳节。更湖光、平铺十里，水晶宫阙。若向孤山邀俗驾，只恐梅花凄咽。有图画、天然如揭。好看骚人冰雪句，走龙蛇、醉墨成三绝。尘世事，谩如发。真须脚踏层冰滑。倚高寒、身疑羽化，水平天阔。目送云边双白鹭，杳杳冲烟出没。□□□、□□□□。唤醒儿曹梁甑梦，把逍遥、齐物从头说。洗夜光，弄明月。,宋,词
晚步湖堤歸偶作,陸游,酒盡知難折簡呼，出門仍苦要人扶。殘梅委地香誰惜，歸雁穿雲遠欲無。日落牛羊猶被野，農閑畚鍤正開湖。還家寂寞西窗晚，旋燎枯枝擁地爐。,唐,律诗
西齋見雪寄呈靖彥惠,宋庠,歲陰休沐坐空齋，集霰飄霙次第來。仙粉有痕緣幌入，亂花無數覓叢開。故裘禦濕便羔袖，凍醴扶衰藉藥杯。向暮紛紛何所擬，謝家兒姪有清才。,唐,律诗
小重山 二,和凝,正是神京爛熳時，羣仙初折得，郄詵枝。烏犀白紵最相宜，精神出，御陌袖鞭垂。柳色展愁眉，管弦分響亮，探花期。光陰占斷曲江池，新牓上，名姓徹丹墀。,唐,词
聯綿對詩 四,無名氏,望日日已晚，懷人人不歸。,唐,诗
无题,张元干,缥缈九仙阁，壮观在人间。凉飙乍起，四围晴黛入阑干。已过中秋时候。便是菊花重九。为寿一尊欢。今古登高意，玉帐正清闲。引三巴，连五岭，控百蛮。元戎小队，旧游曾记并龙山。闽峤尤宽南顾。闻道天边玉露。持橐诏新颁。且拥笙歌醉，廊庙更徐还。,宋,词
无题,辛弃疾,两峡崭岩，问谁占、清风旧筑。更满眼、云来鸟去，涧红山绿。世上无人供笑傲，门前有客休迎肃。怕凄凉、无物伴君时，多栽竹。风采妙，凝冰玉。诗句好，馀膏馥。叹只今人物，一夔应足。人似秋鸿无定住，事如飞弹须园熟。笑君侯、陪酒又陪歌，阳春曲。,宋,词
无题,无名氏,天上谪星班。青牛初度关。幻出蓬莱新院宇，花外竹，竹边山。轩冕傥来闲。人生闲最难。算真闲、不到人间。一半神仙先占取，留一半、与公闲。,宋,词
集慶寺,仇遠,平生三宿此招提，眼底交游更有誰。顧愷漫留金粟影，杜陵忍賦玉華詩。旋烹紫筍猶含籜，自摘青茶未展旗。聽徹洞簫清不寐，月明正照古松枝。,唐,律诗
无题,姜夔,空城晓月。吹入垂杨陌。马上单衣寒恻恻。看尽鹅黄嫩绿，都是江南旧相识。正岑寂。明朝又寒食。强携酒、小桥宅，怕梨花落尽成秋色。燕燕飞来，问春何在，唯有池塘自碧。,宋,词
无题,周密,竹色苔香小院深。蒲团茶鼎掩山扃。松风吹尽世间尘。静养金芽文武火，时调玉轸短长清。石床闲卧看秋云。,宋,词
偈九首  其四,釋惟清,江月照，松風吹，永夜清宵更是誰。霧露雲霞遮不得，箇中猶道不如歸。復何歸，荷葉團團團似鏡，菱角尖尖尖似錐。,唐,词
病中酬王尉,方岳,造物無何亦小兒，一生心事只山知。江湖晚歲勤行李，風雨重陽倒接䍦。硯老自研明月露，蟹香新在菊花時。與君共住維摩室，何日重携鶴膝枝。,唐,词
无题,贺铸,松门石路秋风扫。似不许、飞尘到。双携纤手别烟萝，红粉清泉相照。几声歌管，正须陶写，翻作伤心调。岩阴暝色归云悄。恨易失、千金笑。更逢何物可忘忧，为谢江南芳草。断桥孤驿，冷云黄叶，相见长安道。,宋,词
无题,叶梦得,苹芷芳州，故人回首，云海何处。五亩荒田，殷勤问我，归计真成否。洞庭波冷，秋风袅袅，木叶乱随风舞。记扁舟、横斜载月，目极暮涛烟渚。传声试问，垂虹千顷，兰棹有谁重驻。雪溅雷翻，潮头过后，帆影敧前浦。此中高兴，何人解道，天也未应轻付。且留取、千锺痛饮，与君共赋。,宋,词
雪  其一,喻良能,密雪乘風逞素肌，穿窗透隙入簾幃。漫空隠隠瓊瑰屑，亂眼紛紛鷗鷺飛。三客新成梁苑賦，六花又舞謝莊衣。回思拜表明光罷，携得香烟滿袖歸。,唐,律诗
无题,王质,莽莽云平，都不辨、近山远水。尽徘徊、尚留波面，未归湾尾。浪猛深深鸥抱稳，波寒缩缩鱼沈底。恐狂风、颠雨岸多摧，舟难舣。船篷重，拖不起。蓑衣湿，森如洗。想杖头未足，杯中无计。渔网吹翻无把捉，钓竿冻断成抛弃。到高歌、风静月明时，谁如你。,宋,词
奉和第五相公登鄱陽郡城西樓,耿湋,茂德爲邦久，豐貂舊相尊。發生傳雨露，均養助乾坤。曉肆登樓目，春銷戀闕魂。女牆分吏事，遠道啟津門。湓浦潮聲盡，鍾陵暮色繁。夕陽移夢土，芳草接湘源。封內羣甿復，兵間百賦存。童牛耕廢畝，壕木遶新村。野步漁聲溢，荒祠鼓舞喧。高齋成五字，遠岫發孤猨。一顧承英達，多榮及子孫。家貧仍受賜，身老未酬恩。屬和瑤華曲，堪將繫組綸。,唐,诗
无题,魏了翁,鬓霜盈握。叹刍牧荒墟，稻粱衰索。落日牛羊，晚云鸿雁，傍地飞空无托。牧人困和雨睡，田父醉连云酌。醉梦未醒，虎嗥川谷，麕惊林薄。离别。谁不恶。心事同时，都不论离合。眼底时几，鼻端人物，谁辨北征东略。最怜世途局趣，只道书生疏阔。无可赠君，松阴庭院，菊华篱落。,宋,词
无题,毛滂,维岳分公英特气，万丈拂长虹。丙魏萧曹总下风。千载友夔龙。宝熏袅翠昏帘绣，嘉颂佩绅同。不用黄精扫鬓中。元是黑头翁。,宋,词
无题,毛滂,婵娟不老，依旧东风面。华烛下珠軿，盛寒里、春光一片。不教暮景，也似每常来，水精宫，银色界，今夜分明见。碧街如水，人影花凌乱。谁在柳阴中，小妆寒、落梅数点。诗翁独倚，十二玉阑干，露濛濛，云冉冉，千嶂琉璃浅。,宋,词
小西湖  其一,胡銓,沙鷗無事作羣眠，亂荇縈風翠带牽。波靜不憂無蒂樐，心清聊溉不毛田。,唐,绝句
无题,刘浚,金钩花绶系双月。腰肢软低折。揎皓腕，萦绣结。轻盈宛转，妙若凤鸾飞越。无别。香檀急扣转清切。翻纤手飘瞥。催画鼓，追脃管，锵洋雅奏，尚与众音为节。当时妙选舞袖，慧性雅资，名为殊绝。满座倾心注目，不甚窥回雪。纤怯。逡巡一曲霓裳彻。汗透鲛绡肌润，教人传香粉，媚容秀发。宛降蕊珠宫阙。,宋,词
无题,贺铸,春容秀润。二十四番花有信。鸾镜佳人。得得浓妆样样新。情无远近。水阔山长分不尽。一断音尘。泪眼花前只见春。,宋,词
无题,杨道居,气禀五行天与秀。瑞见枢延，况是黄锺奏。日影量来添午昼。柳梅消息年时侯。红粉吹香帘幕透。深院笙歌，劝饮金锺酒。乐事赏心千岁有。黑头人做三公有。,宋,词
无题,葛立方,扉映琉璃，窗摇云母，水堂新甃云湾。际天波面，玉镜宝奁宽。栏外青山几叠，瑶烟敛、影落千鬟。寒汀晚，芦花飞雪，风定白鸥闲。尘寰。何处有，方壶圆峤，弱水波翻。问何如藜杖，此地跻攀。种竹今逾万个，风枝静、日报平安。他年事、苍云屯处，千亩看栖鸾。,宋,词
无题,姜夔,寒食飞红满帝城。慈乌相对立，柳青青。玉阶端笏细陈情。天恩许，春尽可还京。鹊报倚门人。安舆扶上了，更亲擎。看花携乐缓行程。争迎处，堂下拜公卿。,宋,词
无题,宇文元质,休休得也，只消更、一朵荼蘼。,宋,词
海陵之堡城  其一,毛珝,四面蒹葭水接天，中間一片是人煙。相逢盡喜干戈息，白鷺飛來立戰船。,唐,绝句
无题,黄升,天上传新火，人间试夹衣。定巢新燕觅香泥。不为绣帘朱户、说相思。侧帽吹飞絮，凭栏送落晖。粉痕销淡锦书稀。怕见山南山北、子规啼。,宋,词
无题,李弥逊,小小茅茨隐翠微。桥平双手弄涟漪。好风还动去年枝。得雨疏梅肥欲展，人家次第有芳菲。惜花恰莫探春迟。,宋,词
送崔判官還揚子,皎然,輕傳祗遠役，依依下姑亭。秋聲滿楊柳，暮色繞郊坰。煙水搖歸思，山當楚驛青。,唐,诗
凌景陽寺丞與韓綜監簿蔡襄秀才雪夕會飲聯詩數十韵以相示因成詩句,宋庠,歲籥愁雲暮，朋簪夕宴開。賢如潁川聚，興是剡溪來。瀉酒蟾波溜，雕章燭刻催。三英知絕擬，況復是平臺。,唐,律诗
老嘆,陸游,百年逝不留，萬事本難料。夜行鐘漏迫，但取賢達笑。頗疑功名事，造物付年少。歸休莫問人，曉鏡勤自照。,唐,律诗
无题,朱敦儒,炎昼永，初夜月侵床。露卧一丛莲叶畔，芙蓉香细水风凉。枕上是仙乡。浮世事，能有几多长。白日明朝依旧在，黄花非晚是重阳。不用苦思量。,宋,词
无题,辛弃疾,走去走来三百里，五日以为期。六日归时已是疑。应是望多时。鞭个马儿归去也，心急马行迟。不免相烦喜鹊儿。先报那人知。,宋,词
題僧希元禪隠堂,蔡襄,遊錫遍他方，歸休靜默堂。孤吟時有得，諸念若爲忘。刪竹減庭翠，煮茶生野香。雲山莫騰誚，心地本清涼。,唐,律诗
无题,赵长卿,闲理丝簧听好音。西楼剪烛夜深深。半嗔半喜此时心。暖语温存无恙语，韵开香靥笑吟吟。别来烦恼到如今。,宋,词
无题,周密,浅色初栽试暖衣。画帘斜日看花飞。柳摇蛾绿妒春眉。象局懒拈双陆子，宝弦愁按十三徽。试凭新燕问归期。,宋,词
无题,苏仲及,问梅何事，对岩东微笑，暗中轻馥。韵绝姿高直下视，红紫端如童仆。绕树千回，临风三嗅，待与论心曲。何人还解，为伊特地青目。潇洒些个精神，谁怜孤瘦，正无语幽独。不许春知应自负，一生风月心足。傲雪难陪，欺霜无伴，耿耿横修竹。纷纷桃李，□□□□□□。,宋,词
慈烏,張祜,慈烏色似漆，孔雀尾如金。內外既相及，聖人空理心。（此以下均見南宋蜀刻本《張承吉文集》卷六。）。,唐,词
武陵道中,唐庚,朝持漢使節，暮作楚囚奔。路入離騷國，江通欸乃村。垣墻知地濕，草木驗冬温。寂寞桃源路，行人祗斷魂。,唐,律诗
皇祐親享明堂六首 酌獻用《孝安》。,郊廟朝會歌辭,藝祖造邦，二宗紹德。肅雍孝享，登配圜極。先訓有開，菲躬何力。歆馨錫羨，保民麗億。,唐,其他
和漢老弟見寄二首  其二,虞儔,王式當年本不來，送塗未遠徑須回。自憐白璧頻遭劍，何許黄金更築臺。夜榻對眠空撫枕，寒爐孤坐懶持盃。權門氣燄堪薰炙，况是無資與甕醅。,唐,律诗
无题,蔡伸,画桥流水桃溪路，别是壶中佳致。南楼夜月，东窗疏雨，金莲共醉。人静回廊，并肩携手，玉芝香里。念紫箫声断，巫阳梦觉，人何在、花空委。寂寞危栏独倚。望仙乡、水云无际。芸房花院，重来空锁，苍苔满地。物是人非，小池依旧，彩鸳双戏。念当时风月，如今怀抱有盈襟泪。,宋,词
无题,陈允平,残梦绕林塘。诗添瘦、瘦不似东阳。正流水荡红，暗通幽径，嫩篁翻翠，斜映回墙。对握宝筝低度曲，销蜡靓新簧。莺懒昼长，燕闲人倦，乍亲花簟，慵引壶觞。帘栊深深地，歌尘静、芳草自碧空厢。十二画桥，一堤烟树成行。向杜鹃声里，绿杨庭院，共寻红豆，同结丁香。春已无多，祗愁风雨相妨。,宋,词
无题,王沂孙,翦丹云。怕江皋路冷，千叠护清芬。弹泪绡单，凝妆枕重，惊认消瘦冰魂。为谁趁、东风换色，任绛雪、飞满绿罗裙。吴苑双身，蜀城高髻，忽到柴门。欲寄故人千里，恨燕支太薄，寂寞春痕。玉管难留，金樽易泣，几度残醉纷纷。谩重记、罗浮梦觉，步芳影、如宿杏花村。一树珊瑚淡月，独照黄昏。,宋,词
嘲張師雄,無名氏,昨夜陰山賊吼風，帳中驚起蜜翁翁。平明不待全師出，連著皮裘入土空。,唐,绝句
和韓秋懷十一首  其一,王十朋,孟夏游會稽，禾稼方薿薿。南風翼新苗，生意殊未已。重來覺非久，相去百日耳。黄雲萬頃空，蘋末凉風起。園林亦摇落，觸目成疑似。人生過隙駒，朱顔何足恃。胡爲向迷塗，奔走不停軌。得失無榮辱，歸來實堪喜。,唐,诗
无题,刘辰翁,送春待晓。春是五更先去了。我醉方知。春正怜伊怕别伊。留君不可。归到海边方忆我。做尽花归。欲赠君时少一枝。,宋,词
无题,杨冠卿,满院落花春寂。风絮一帘斜日。翠钿晓寒轻，独倚千秋无力。无力。无力。蹙破远山愁碧。,宋,词
和滕公遊穿山洞,梅堯臣,洞口水石淺，潺潺瀉綠蒲。緣源進巖竇，陰黑人境殊。中言有物怪，蟠蟄春未蘇。霖雨雖有意，風雷莫肯扶。風雷自鼓盪，不久當何如。幸欣禪林近，鍾梵來有無。回策履幽逕，衣香草露濡。老僧長松下，麋鹿與之俱。溪雲時見起，山鳥自相呼。羨爾得茲樂，何用勞形軀。,唐,诗
无题,无名氏,春风吹到深深院。添个人针线。莫言生女不妒儿。□□二郎不做、有门楣。一家姊妹盈盈地。兄弟同欢喜。彩丝从此不须添。看取碧纱帐内、有人牵。,宋,词
无题,何光大,天似水。池上藕花风起。隔岸垂杨青到地。乱萤飞又止。露湿玉阑闲倚。人静自生凉意。泛碧沈朱供晚醉。月斜才去睡。,宋,词
張德慶挽詩  其二,嚴粲,九秩猶身健，聯麾見子榮。笏牀歡節序，鳩杖話平生。世久傷零落，吾猶及老成。酸風吹苦淚，一爲典刑傾。,唐,律诗
无题,柴望,这情怀、怎生消遣。思量只是凄怨。一春长为花和柳，风雨又还零乱。君试看。便杜牧风流，也则肠先断。更深漏短。更听得杜宇，一声声切，流水画桥畔。人间世，本只阴晴易换。斜阳衰草何限。悲欢毕竟年年事，千古漫嗟修短。无处问。是闲倚帘栊，尽日厌厌闷。浮名尽懒。但笑拍阑干，连呼大白，心事付归燕。,宋,词
景德以後祀五方帝十六首 黄帝降神用《高安》。,郊廟朝會歌辭,坤輿厚載，黄裳元吉。宅中居正，含章抱質。分王四季，其功靡秩。育此羣生，首茲六律。,唐,其他
无题,陈允平,六鳌初驾，缥缈蓬阆，移来洲岛。还又是、梅飘冰泮，一夜青阳回海表。渐媚景、傍元宵时候，花底馀寒料峭。更喜报、三边晏静，人乐清平宇宙。画鼓簇队行春早。拥烟花、粉黛缭绕。开洞府、桃源路窈。戟外东风吹岸柳。正翠霭、映星桥月榭，十里红莲绽了。庆万家、珠帘半卷，绰约歌裙舞袖。重锦绣幄围香，阖凤管鸾丝环奏。望非烟非雾，春在壶天易晓。早隐隐、半空星斗。看取收灯后。趁凤书、吹入黄扉，立马金门玉漏。,宋,词
奉和春日玩雪,秦韜玉,北闕同雲掩曉霞，東風春雪滿山家。瓊章定少千人和，銀樹先開六出花。,唐,绝句
即事,俞桂,陰雲釀雨勒花遲，梅已飄殘到杏枝。好是池塘清夢處，勾吟春草入新詩。,唐,绝句
无题,魏了翁,许时闭户间疏散。风月无人管。自从阳律一番新。又把前回风月、送西邻。浮云富贵非公愿。只愿公身健。更教剩活百来年。此老终须不枉、在人间。,宋,词
送秀州海鹽知縣李寺丞,梅堯臣,吳帆千里去，邑屋富魚鹽。霜鶴亭臯唳，風烏海客占。滄凉朝日近，紫翠晚山尖。若過陸機宅，寒蕪應不嫌。,唐,律诗
无题,黄机,寒江夜宿。长啸江之曲。水底鱼龙惊动，风卷地、浪翻屋。诗情吟未足。酒兴断还续。草草兴亡休问，功名泪、欲盈掬。,宋,词
无题,史浩,烟笼香径，霞舒花砌，东君绣出芳辰。蝶羽弄轻，鸾声啭巧，嬉嬉舞态歌唇。纶制出严宸。曳耀春品服，荣锡绯银。向此华涂要路，颜色倍精神。珠帘碧甃方新。有兰堂快目，水榭通津。玉斝蘸清，金虬蔼翠，轮蹄尽集簪绅。偕老指双椿。望武林咫尺，同上青云。异日重为此会，应羡凤池人。,宋,词
次韻李彭州乞鶴于虞萬州  其一,魏了翁,急景應如赴壑鱗，感時心事可憐生。湖邊鴈序殷勤叫，持寄新詩念故人。,唐,绝句
題天迴驛,蜀太后徐氏,周遊靈境散幽情，千里江山暫得行。所恨風光看未足，卻驅金翠入龜城。,唐,绝句
自遣詩三十首 十九,陸龜蒙,月澹花閑夜已深，宋家微詠若遺音。重思萬古無人賞，露濕清香獨滿襟。,唐,绝句
喜監簿得陶山舜田,林景熙,耕隠山中久卜鄰，愛奇不厭買山勤。重華事往人何在，萬古春深鳥自耘。閒拂巖花問陵谷，獨懸茅屋管烟雲。滿林剡竹供揮洒，天壽斯文正屬君。,唐,律诗
頌古二十七首  其二四,釋曇賁,牙根爛嚼真彌勒，腹裏橫吞老釋迦。大地虛空皆得飽，這回不到負檀家。,唐,绝句
十詠  其二,齊唐,遠適廬陵郡，重江去不窮。全家片帆底，三月怒濤中。,唐,绝句
宿簡寂觀,白居易,巖白雲尚屯，林紅葉初隕。秋光引閑步，不知身遠近。夕投靈洞宿，臥覺塵機泯。名利心既忘，市朝夢亦盡。暫來尚如此，況乃終身隱。何以療夜飢，一匙雲母粉。,唐,诗
无题,张先,檀槽碎响金丝拨。露湿浔阳江上月。不知商妇为谁愁，一曲行人留晚发。画堂花入新声别。红蕊调高弹未彻。暗将深意语胶弦，长愿弦丝无断绝。,宋,词
挽尤延之尚書  其一,陳傅良,自爲師說竟誰宗，每事持平屬此翁。有志政須名節是，斯文非獨語言工。要令舉世人材出，合在前朝行輩中。安得長年留把柁，後來各與一帆風。,唐,律诗
无题,辛弃疾,老去浑身无著处，天教只住山林。百年光景百年心。更欢须叹息，无病也呻吟。试向浮瓜沈李处，清风散发披襟。莫嫌浅后更频斟。要他诗句好，须是酒杯深。,宋,词
无题,朱敦儒,圆月又中秋。南海西头。蛮云瘴雨晚难收。北客相逢弹泪坐，合恨分愁。无酒可销忧。但说皇州。天家宫阙酒家楼。今夜只应清汴水，呜咽东流。,宋,词
无题,王琪,江南水，江路转平沙。雨霁高烟收素练，风晴细浪吐寒花。迢递送星槎。名利客，飘泊未还家。西塞山前渔唱远，洞庭波上雁行斜。征棹宿天涯。,宋,词
在唐安郡圃作,李壁,當年張李國長城，翻向天涯問大鈞。爭似聖朝公道在，廟堂端要讀書人。,唐,绝句
无题,曾觌,暮云蹙。小亭带雪斟醽醁。斟醽醁。一声羌管，落梅蔌蔌。舞衣旋趁霓裳曲。倚阑相对人如玉。人如玉。锦屏罗幌，看成不足。,宋,词
无题,吴文英,门隔花深梦旧游。夕阳无语燕归愁。玉纤香动小帘钩。落絮无声春堕泪，行云有影月含羞。东风临夜冷於秋。,宋,词
句,黎良知,見說老僧吟更苦，中宵得句喜撞鐘。,唐,诗
翟提倉生日,唐庚,奎畢夜騰輝，英靈出帝畿。陶門八翼後，卻桂一枝巍。使斧今持鐵，經編舊絕韋。政將儒雅飾，學造道心微。士論宜金馬，君恩且繡衣。德醇渾可飲，才俊不容晞。盛世方連茹，孤生耻食薇。初從漆雕仕，全拙漢陰機。薺舌猶餘苦，蓴心未得歸。大椿祈不老，烏鵲正求依。,唐,诗
即事,宋祁,中伏翻無暑，斜陽未即曛。暫光風處葉，餘墨雨殘雲。圃埒繁蔬甲，堂坳疊蘚文。巾㡚殊上喜，文酒半離羣。,唐,词
无题,张孝祥,雪洗虏尘静，风约楚云留。何人为写悲壮，吹角古城楼。湖海平生豪气，关塞如今风景，剪烛看吴钩。胜喜然犀处，骇浪与天浮。忆当年，周与谢，富春秋。小乔初嫁，香囊未解，勋业故优游。赤壁矶头落照，肥水桥边衰草，渺渺唤人愁。我欲乘风去，击楫誓中流。,宋,词
无题,晏殊,喧天丝竹韵融融。歌唱画堂中。玲女世间希有，烛影夜摇红。一同笑，饮千锺。兴何穷。功成名遂，富足年康，祝寿如松。,宋,词
无题,陈亮,独凭江槛思悠悠。斜日堕林邱。鸳鸯属玉飞处，急桨荡轻舟。红蓼岸，白苹洲。夜来秋。数声渔父，一曲水仙，歌断还愁。,宋,词
无题,侯置,遥天拍水共空明。玉镜开奁特地晴。极目秋容无限好，举头醉眼暂须醒。白眉公子催行急，碧落仙人著句清。后夜萧萧葭苇岸，一尊独酌见离情。,宋,词
无题,张炎,留得一团和气，此花开尽，春已规圆。虚白窗深，恍讶碧落星悬。颺芳丛、低翻雪羽，凝素艳、争簇冰蝉。向西园。几回错认，明月秋千。欲觅生香何处，盈盈一水，空对娟娟。待折归来，倩谁偷解玉连环。试结取、鸳鸯锦带，好移傍、鹦鹉珠帘。晚阶前。落梅无数，因甚啼鹃。,宋,词
水淺舟滯解悶十絕  其一○,鄭獬,斗城縹緲浮雲裏，歸路陂陀碧草斜。北極已看龍虎氣，神州漸近帝王家。,唐,绝句
无题,姜夔,花里春风未觉时。美人呵蕊缀横枝。隔帘飞过蜜蜂儿。书寄岭头封不到，影浮杯面误人吹。寂寥惟有夜寒知。,宋,词
无题,周邦彦,生碧香罗粉兰香。冷绡缄泪倩谁将。故人何在，烟水隔潇湘。花落燕□春欲老，絮吹思浪日偏长。一些儿事，何处不思量。,宋,词
无题,黄人杰,金虎鸣秋，玉龙ㄏ月，天气正凉。应梦熊时侯，叶丹苔碧，栖鸾亭馆，桔绿橙黄。人在兰台公子上，更身寄风流屈宋卿。登赏处，记含情纾思，曾赋高唐。春明旧家不远，算蝉嫣袭庆，都付仇香。况鵾弦初续，和生角徵，鹗书频下，名厕循良。但得西风吹峡水，尽倒卷波澜添寿觞。功业事，有朱颜领略，未许称量。,宋,词
无题,史达祖,白壁旧带秦城梦，因谁拜下，杨柳楼心。正是夜分，鱼钥不动香深。时有露萤自照，占风裳、可喜影麸金。坐来久，都将凉意，尽付沈吟。残云事绪无人舍，恨匆匆、药娥归去难寻。缀取雾窗，会唱几拍清音。犹有老来印愁处，冷光应念雪翻簪。空独对、西风紧，弄一片桐阴。,宋,词
送簡上人之洛陽,釋保暹,閑身無所滯，獨去背春城。望越鄉心斷，迎嵩隱思生。野禪依樹遠，中飯傍泉清。相府如投刺，分題有竺卿。,唐,律诗
偈頌一百三十三首  其一三三,釋居簡,倒用橫拈眼似眉，憨憨穩放一頭低。全身輥入草窠裏，東倒何妨復攂西。,唐,绝句
郭家洲,陳造,携兒上絕岸，微徑步蒙密。人稀鳥烏樂，老屋幾百室。荒凉郭家洲，籬落映殘日。問俗得周旋，譍門頗倉卒。興衰今昔殊，郭姓尚十七。鄰里闕鹽茗，翁姬僅盥櫛。共說頻歲歉，平陸江浪沒。場圃或潭洞，椽栱行螾蛭。去秋微收爾，樵採取黔突。接耳多樂郊，一去恐兩失。吾邦有杜母，撫我不待乞。蠲租桑柘在，休役孫子佚。意使流殍無，寧後倉廥實。官今潯陽來，吏師那容失。書紳拜此賜，知我佐郡紱。古來裨肉食，多自蒭蕘出。必若窮吏道，孰先究民疾。剝膚快目前，吾固笑無術。,唐,诗
洛陽曲,陳襄,有客頓征轡，暮宿洛陽堤。洛陽繁華地，慨然心傷悲。憶昔季倫家，朱門鼎貴時。錦步四十里，冠蓋相追隨。寵移百琲珠，醉擊珊瑚枝。一旦委溝壑，身隨朝露晞。綺樓自顛仆，金谷無人歸。綠珠千古魂，散作香塵飛。荒榛塞中道，惟有寒螿啼。嗟哉百世後，驕奢徒爾爲。,唐,诗
題天長縣蘇太尉廟,王令,唐室無臣覆手移，坐看悍媪制庸兒。思量可惜當年死，却是西来問鼎師。,唐,绝句
春興二首  其一,王炎,蔓長宜誅草，花飛可弔梅。斷雲將雨去，啼鳥喚春回。書亂時開帙，樽空久覆杯。長年觀景物，不復起衰懷。,唐,律诗
秋夜,劉得仁,秋氣滿堂孤燭冷，清宵無寐憶山歸。窗前月過三更後，細竹吟風似雨微。,唐,绝句
奉答聖俞歲日書事,歐陽修,積雪照清晨，東風冷著人。年光向老速，物意逐時新。貰酒閑邀客，披裘共探春。猶能自勉彊，顧我莫辭頻。,唐,律诗
送劉閱東遊,胡宿,臯壤乏生涯，羈遊越絕賒。一區揚子宅，四壁長卿家。囷粟知誰指，囊錢苦自嗟。秋林驚脫葉，夕枕怨啼鴉。海月隨孤棹，天風曳落霞。山城饒露蔓，水驛遍霜葭。孝子蘭方秀，先生菊未華。楚轅無久滯，把酒待回車。,唐,诗
无题,张舜民,木叶下君山。空水漫漫。十分斟酒敛芳颜。不是渭城西去客，休唱阳关。醉袖抚危栏。天淡云闲。何人此路得生还。回首夕阳红尽处，应是长安。,宋,词
趙飛燕,張耒,苦心膏沐不論貲，富貴人生各有時。直使中流畏仙去，君王何啻似嬰兒。,唐,绝句
從天平節度使遊平流園,曹鄴,池塘靜於寺，俗事不到眼。下馬如在山，令人忽疎散。明公有高思，到此遂長返。乘興挈一壺，折荷以爲盞。入竹藤似虵，侵牆水成蘚。幽鳥不識人，時來拂冠冕。沿流路若窮，及行路猶遠。洞中已云夕，洞口天未晚。自憐不羈者，寫物心常簡。飜愁此興多，引得嵇康嬾。,唐,诗
无题,赵师侠,小春爱日融融暖。危亭望处晴岚满。江静绿回环。横陈无际山。清霜欺远树。黄叶风扶去。试探岭头梅。点红开未开。,宋,词
无题,辛弃疾,倦客新丰，貂裘敝、征尘满目。弹短铗、青蛇三尺，浩歌谁续。不念英雄江左老，用之可以尊中国。叹诗书、万卷致君人，番沈陆。休感叹，年华促。人易老，欢难足。有玉人怜我，为簪黄菊。且置请缨封万户，竟须卖剑酬黄犊。叹当年、寂寞贾长沙，伤时哭。,宋,词
无题,周邦彦,楼前疏柳，柳外无穷路。翠色四天垂，数峰青、高城阔处。江湖病眼，偏向此山明，愁无语。空凝伫。两两昏鸦去。平康巷陌，往事如花雨。十载却归来，倦追寻、酒旗戏鼓。今宵幸有，人似月婵娟，霞袖举。杯深注。一曲黄金缕。,宋,词
无题,丘崈,空涧落鸣泉，千骑雨霖衣铁。金奏欲终人醉，有玉声清越。夜深纤手怯轻寒，馀韵寄愁绝。玉树梦回何处，但满庭霜月。,宋,词
无题,晏殊,碧海无波，瑶台有路。思量便合双飞去。当时轻别意中人，山长水远知何处。绮席凝尘，香闺掩雾。红笺小字凭谁附。高楼目尽欲黄昏，梧桐叶上萧萧雨。,宋,词
无题,欧阳修,叶有清风花有露。叶笼花罩鸳鸯侣。白锦顶丝红锦羽。莲女妒。惊飞不许长相聚。日脚沈红天色暮。青凉伞上微微雨。早是水寒无宿处。须回步。枉教雨里分飞去。,宋,词
无题,张炎,记天风、飞佩紫霞边，顾曲万花深。甚相如情倦，少陵愁老，还叹飘零。短梦恍然今昔，故国十年心。回首三三径，松竹成阴。不恨片篷南浦，恨翦灯听雨，谁伴孤吟。料瘦筇归后，闲锁北山云。是几番、柳边行色，是几番、同醉古园林。烟波远，笔床茶灶，何处逢君。,宋,词
无题,王之道,金尊照坐红裙绕。怪一饷、歌声悄。乱扑珠帘风絮晓。香薰笑语，酒烘颜色，莫逐流年老。诗涛入笔悬河倒。快万里云天为君扫。检点春容何处早。柳条青眼，梅梢粉面，得恁於人好。,宋,词
无题,无名氏,柳阴花底春将半。吹不断、祥烟散。何处绮罗丝竹乱。天孙星里，老人星畔，昨夜光芒现。绿衣好把斑衣换。照新渥、金花满。酌斗深深频祝愿。凤池它日，莺花此景，春酒年年劝。,宋,词
无题,陈三聘,我欲御天风，飞上广寒宫阙。撼动一轮秋桂，照人间愁绝。归来须著酒消磨，玉面点红缬。起舞为君狂醉，更何须邀月。,宋,词
无题,贺铸,溪声急。无数落花漂出。燕子分泥蜂酿蜜。迟迟艳风日。须信芳菲随失。况复佳期难必。拟把此情书万一。愁多翻阁笔。,宋,词
无题,史浩,吾皇睿哲。廷有真三杰。同向清时扬茂烈。掩迹皋陶夔契。联镳忽访山樊。凉生花底清尊。太史明朝日奏，台星皆聚柴门。,宋,词
无题,无名氏,江南竹，巧匠织成笼。赠与吾师藏法体，碧潭深处伴蛟龙。色即是成空。,宋,词
无题,蒋捷,学唱新腔。秋千架上，钗股敲双。柳雨花风，翠松裙褶，红腻鞋帮。归来门掩银釭。淡月里、疏钟渐撞。娇欲人扶，醉嫌人问，斜倚楼窗。,宋,词
和馬先生留飲三疊前韻,趙公豫,招飲醇醪破寂凄，夕陽掩映畫樓西。狂瀾就下偏維挽，峻嶺難登每屐携。自有珠光能射照，無嫌馭屈作悲啼。連朝擬訂盤餐約，誰主僧庖代故妻。,唐,律诗
留題寧川香蓋寺壁,韓翃,愛遠登高塵眼開。爲憐蕭寺上經臺，山川誰識龍蛇蟄。天地自迎風雨來，柳放寒條秋已老。雁搖孤翼暮空迴，何人會得其中事。又被殘花落日催。,唐,律诗
子湖有狗上取人頭中取人心下取人足  其三,釋慧遠,子湖有狗取人足，舞罷饒君三兩曲。玉𩍐金鞍挽莫回，夜來依舊蘆花宿。,唐,词
无题,晁补之,十年不向都门道。信匹马、羞重道。玉府骖鸾犹年少。宫花头上，御炉烟底，常日朝回早。霞觞翻手群仙笑。恨尘土人间易春老。白发愁占彤庭杳。红墙天阻，碧濠烟锁，细雨迷芳草。,宋,词
无题,张炎,松风掩昼隐深清。流水自泠泠。一从柯烂归来后，爱弦声。不爱枰声。颇笑山中散木，翻怜爨下劳薪。透云远响正丁丁。孤凤划然鸣。疑行岭上千秋雪，语高寒、相应何人。回首更无寻处，一江风雨潮生。,宋,词
傷馮秀才,許渾,旅葬不可問，茫茫西隴頭。水雲青草濕，山月白楊愁。琴信有時罷，劒傷無處留。淮南舊煙月，孤棹更逢秋。,唐,律诗
无题,宝月,脉脉春心，情人渐远，难托离愁。雨后寒轻，风前香软，春在梨花。行人倚棹天涯。酒醒处、残阳乱鸦。门外秋千，墙头红粉，深院谁家。,宋,词
无题,赵令畤,庭院黄昏春雨霁。一缕深心，百种成牵系。青翼蓦然来报喜。鱼笺微谕相容意。待月西厢人不寐。帘影摇光，朱户犹慵闭。花动拂墙红萼坠。分明疑是情人至。,宋,词
秋夜思歸,耿湋,來時猶暑服，今已露漫漫。多雨逢初霽，深秋生夜寒。投人心似切，爲客事皆難。何處無留滯，誰能暫問看。,唐,律诗
秋夕懷子厚二首  其一,朱熹,雨歇林氣爽，月華湛遥暉。齋居翫物變，廓落滄洲期。焚香散碧虛，撫節陳清詩。抗志屬雲端，非君諒誰知。,唐,律诗
无题,陈亮,小屈穹庐，但二满三平，共劳均佚。人中龙虎，本为明时而出。只合是、端坐王朝，看指挥整办，扫荡飘忽。也持汉节，聊过旧家宫室。西风又还带暑，把征衫著上，有时披拂。休将看花泪眼，闻弦□骨。对遗民、有如皎日。行万里、依然故物。入奏几策，天下里、终定于一。,宋,词
无题,俞国宝,江天霜晓，梅粉参差吐。剪剪暗香风，自吹到、瑶台仙路。辎軿缥缈，昨夜出蓬莱，云鬓薄，月眉纤，元是飞琼侣。知书识字，书带先生女。来配计然家，货财等、封君千户。谷量牛马，更用斗量金，年不老，富无穷，常作蟠桃主。,宋,词
无题,辛弃疾,莫向城头听漏点。说与行人，默默情千万。总是离愁无近远。人间儿女空恩怨。锦绣心胸冰雪面。旧日诗名，曾道空梁燕。倾盖未偿平日愿。一杯早唱《阳关》劝。,宋,词
无题,赵长卿,前山减翠。疏竹度轻风，日移金影碎。还又年华暮，看看是、新春至。那更堪、有个人人，似花似玉，温柔伶俐。准拟。恩情忔戏。拈弄上、则人难比。我也埋根竖柱，你也争些气。大家一捺头地。美中更美。厮守定、共伊百岁。,宋,词
次韵湖陰韋深道五小詩  其二,李之儀,書去書來又一年，祇應提處是虛鞭。相逢會得筆頭語，莫惜頻尋酒裏天。,唐,绝句
无题,戴复古,莺啼啼不尽，任燕语、语难通。这一点闲愁，十年不断，恼乱春风。重来故人不见，但依然、杨柳小楼东。记得同题粉壁，而今壁破无踪。兰皋新涨绿溶溶。流恨落花红。念著破春衫，当时送别，灯下裁缝。相思谩然自苦，算云烟、过眼总成空。落日楚天无际，凭栏目送飞鸿。,宋,词
寓乾明觀  其五,楊公遠,月色上窗紗，移來竹影斜。夜深人已寂，更轉鼓頻撾。杜宇驚幽夢，銀釭墜細花。一時渾不記，身在羽人家。,唐,律诗
无题,柳永,残月朦胧，小宴阑珊，归来轻寒凛凛。背银釭、孤馆乍眠，拥重衾、醉魄犹噤。永漏频传，前欢已去，离愁一枕。暗寻思、旧追游，神京风物如锦。念掷果朋侪，绝缨宴会，当时曾痛饮。命舞燕翩翻，歌珠贯串，向玳筵前，尽是神仙流品。至更阑、疏狂转甚。更相将、凤帏鸳寝。玉钗乱横，任散尽高阳，这欢娱、甚时重恁。,宋,词
无题,杨无咎,帝里记当日，赐第富相联。惟君家最称著，桐木老参天。三相勋庸才业，一代风流人物，继世赖君贤。自合跻清要，小屈佐平川。下车初，逢庆旦，听欢传。冰清玉润，仁爱终始被江堧。满泛黄花称寿，细看红萸枝健，和气霭芳筵。隔日醉重九，千岁似今年。,宋,词
稚春母鄭氏挽詞,林亦之,他誰天外哭聲長，有客歸程何太忙。同爨情親如五服，升堂義重比諸郎。昔人澆薤蒸梨事，即我浮家泛宅傍。嘆息白頭陶母意，中秋三日轉凄涼。,唐,律诗
秋夜集李式西齋,趙湘,澤國秋光淡，詩家夜會清。雨餘逢月色，風靜得琴聲。小徑幽蟲絕，寒階落葉并。嘗茶不擬睡，自起遶池行。,唐,律诗
无题,程珌,嫩绿成堆。朝来红紫，都在莓苔。方见春来，又闻春去，暗里谁催。人生易老何哉。春去矣、秋风又来。何似云溪，长春日月，无去无归。,宋,词
无题,赵闻礼,愁红飞眩醉眼。日淡芭蕉卷。帐掩屏香润，杨花扑、春云暖。啼鸟惊梦远。芳心乱。照影收奁晚。画眉懒。微醒带困，离情中酒相半。裙腰粉瘦，怕按六么歌板。帘卷层楼探旧燕。肠断。花枝和闷重拈。,宋,词
過申州,戴叔倫,萬人曾戰死，幾處見休兵。井邑初安堵，兒童未長成。涼風吹古木，野火入殘營。牢落千餘里，山空水復清。,唐,律诗
陝州醉贈裴四同年,杜牧,淒風洛下同羈思，遲日棠陰得醉歌。自笑與君三歲別，頭銜依舊鬢絲多。,唐,绝句
无题,赵彦端,逢春如酒，逢花如露，逢人如玉。东风送寒去，蔚温温香縠。海上三山元似粟。试招来、共藏金屋。与君醉千岁，看人间新绿。,宋,词
无题,赵长卿,又是两分携。憔悴损、看怎医治。烟村一带寒红绕，悲风红叶，残阳暮草，还似年时。愁绪暗犹夷。谩屈指、数遍归期。短檠灯烬无人问，此时只有，窗前素月，刚伴相思。,宋,词
代書索鏡,張繼,情親留故鏡，賤子感遺簪。漢月經時掩，胡[塵與]歲深。珠還仍向浦，鵲遶會歸林。早晚清光至，窺予白髮親。（影印本《詩淵》第二冊第一五三二頁，所缺二字據《詩式》卷四補）。,唐,词
无题,毛并,泼水初收，秋千外、轻烟漠漠。春渐远、绿杨芳草，燕飞池阁。已著单衣寒食后，夜来还是东风恶。对空山、寂寂杜鹃啼，梨花落。伤别恨，闲情作。十载事，惊如昨。向花前月下，共谁行乐。飞盖低迷南苑路，湔裙怅望东城约。但老来、憔悴惜春心，年年觉。,宋,词
无题,黄机,づ文王前子，自不与、世人同。况地望既华，天资更伟，云骥行空。年少才名蜚动，泛星槎、曾到广寒宫。桂子香浓秋月，桃花浪暖春风。神仙之说朦胧。铅与汞、亦何功。政磐石规模，维城事业，倚重周宗。休要碧油红旆，趁黑头、时节做三公。堂上双亲未老，稳看金紫重重。,宋,词
无题,沈端节,真个忆。花下雨声初息。猛记乌衣曾旧识。丁宁教去觅。春半峭寒犹力。泪滴两襟成迹。独倚危阑清昼寂。草长流翠碧。,宋,词
无题,仲殊,一番雨过年芳浅。袅袅心情懒。章台人过马嘶声。小眉不盏恨盈盈。怨清明。烟柔露软湖东岸。恼乱春风惯。一声莺是故园莺。及至如今□闻处、又多情。,宋,词
省過,程端蒙,此道從來信不疑，安行何處履危機。無心更與世俯仰，有口不談人是非。悔吝愆尤須謹細，存亡得失要知幾。師門有意無人會，一餉忘言對落暉。,唐,律诗
无题,刘辰翁,寂历柳风斜倚。错莫梦云难记。花影为谁重，一握鲛人丝泪。何事。何事。历历脸潮羞起。,宋,词
寄子直友兄秘書,彭汝礪,碧水青山一萬尋，不量無力强登臨。辛勤亦覬功名就，痛惜長爲疾患侵。憔悴已成今日態，英豪不復舊時心。歸期未遂家千里，空對秋風淚滿襟。,唐,律诗
无题,无名氏,风雨无情，红药吐时，下得恹恹摧挫。云艳卷凉，旋汲银屏，收拾二三千朵。长日留伊，要把酒、不教放过。无那。越放纵香心，越盘来大。特地点检笙歌，先要吹个、六么曲破。总是少年，负却才名，佳客共伊围坐。粉薄香浓，为笑多、不肯梳裹。知麽。须醉倒、今宵伴我。,宋,词
右丞相蘇公挽歌二首 一,張說,王宰丹青化，春卿禮樂才。緇衣傳舊職，華衮贈新哀。路泣羣官送，山嘶駟馬廻。佳辰無白日，賓閣有青苔。,唐,律诗
前相國贊皇公早葺平泉山居蹔還憩旋起赴詔命作鎮浙右輙抒懷賦四言詩十四首奉寄 十,裴潾,寢丘之田，土山之上。孫既貽謀，謝亦遐想。儉則爲福，華固難長。寧若我心，一泉一壤。造適爲足，超然孤賞。,唐,其他
舟泊吳江三首  其三,楊萬里,東是吳江西太湖，長橋橫截萬尋餘。江妃舞倦凌波襪，玉带圍腰攬鏡初。,唐,绝句
大雪與俞少卿二首  其一,袁燮,由來臘雪兆年豐，新歲還應與臘同。可喜三陽纔應律，便看六出驟漫空。緘藏摯獸安林下，約束遺蝗入地中。積至尺餘猶未已，始知嘉政與天通。,唐,律诗
又和  其三,王灼,可惜通三語，相期中六科。南司章奏好，北闕縉紳多。想見趨宣室，真成上鬰羅。行裝宜速具，未用歎奔波。,唐,律诗
无题,晁补之,三年宋玉墙东畔。怪相见、常低面。一曲文君芳心乱。匆匆依旧，吹散，月淡梨花馆。秋娘苦妒浮金盏。漏些子堪猜是娇盼。归去相思肠应断。五更无寐，一怀好事，依旧蓝桥远。,宋,词
无题,汤恢,宿酲苏，春梦醒，沈水冷金鸭。落尽桃花，无人扫红雪。渐催煮酒园林，单衣庭院，春又到、断肠时节。恨离别。长忆人立荼䕷，珠帘卷香月。几度黄昏，琼枝为谁折。都将千里芳心，十年幽梦，分付与、一声啼鴂。,宋,词
无题,高观国,云外峰峦翠欲埋。雨沾黄叶湿青鞋。小惊春色入寒荄。风月愁新空雁字，神仙梦冷忆鸾钗。凄凉不是好情怀。,宋,词
无题,葛长庚,烟霄凝碧。问紫府清都，今夕何夕。桐阴下、幽情远，与秋无极。念陈迹、虎殿虬宫，记往事、龙箫凤笛。露华冷，蟾光白。云影净，天籁息。知得。是蓬莱不远，身无羽翼。广寒宫、舞彻霓裳，白玉台、歌罢瑶席。争不思下界，有人岑寂。羡博望、两泛仙槎，与曼倩、三偷蟠实。把丹鼎，暗融液。乘云气，醉挥斥。嗟惜。但城南老树，人谁我识。,宋,词
无题,吕胜己,一叶扁舟，浮家来向江边住。这回归去。作个渔樵侣。不挂征帆，也莫遥双橹。天涯路。云山烟渚。总是留人处。,宋,词
句  其四,胡銓,萬古嗟無盡，千生笑有窮。,唐,诗
春日杼山寄贈李員外縱,皎然,南山唯與北山鄰，古樹連拳伴我身。黃鶴有心多不住，白雲無事獨相親。閑持竹錫深看水，嬾繫麻衣出見人。欲掇幽芳聊贈遠，郎官那賞石門春。,唐,律诗
真樂  其一,釋文珦,人皆有所樂，此樂獨吾真。一靜滅萬慮，空房無點塵。雪清梅骨骼，烟養竹精神。羈絏徒千丈，難拘散誕身。,唐,律诗
次韻叔祖閣學題逸村亭壁,張鎡,橋迥有牛過，村深無馬嘶。哨風驚客袂，膏雨慰耕犁。遊目花通野，吟情絮著泥。幽坊愜虛眺，况復見新題。,唐,律诗
馮彭年蘇州法掾,宋祁,竹箭征艫駛，驪駒客袂分。倦游銷仲産，參事厭卿軍。象闕天中隔，鄉朝月外聞。西山朝氣爽，拄頰待談雲。,唐,律诗
邀同社十七人遊靈巖天台次前韵呈潘劉,陳宓,凌晨避暑作清遊，烈日方中悚玉樓。石刻儼如元祐日，榜題猶带有唐秋。二三弟姪皆同志，十一賓朋盡勝流。共侍潘劉兩夫子，夕陽歸路語難休。,唐,律诗
述懷,羅太瘦,淮海歸來二十年，結廬仍向舊山川。既無酒債貧休恨，浪得文名老尚傳。曉日輪蹄思柳外，春風羯鼓在花前。如今靜聽瓶笙韻，猶似當年咽管絃。,唐,律诗
无题,贺铸,群玉轩中迹已陈。江南重喜见，广陵春。纤秾合度好腰身。歌水钓，清啭□□□。团扇掩樱唇。七双胡蝶子，表□□。□□□复旧东邻。风月夜，怜取眼前人。,宋,词
无题,沈括,按舞骊山影里，回銮渭水光中。玉笛一天明月，翠华满陌东风。,宋,词
无题,晏几道,梅梢已有，春来音信，风意犹寒。南楼暮雪，无人共赏，闲却玉阑干。殷勤今夜，凉月还似眉弯。尊前为把，桃根丽曲，重倚四弦看。,宋,词
无题,史浩,自古圣贤皆寂寞，祗教饮者留名。万花丛里酒如渑。池台仍旧贯，歌管有新声。欲识醉乡真乐地，全胜方丈蓬瀛。是非荣辱不关情。百杯须痛饮，一枕拚春酲。,宋,词
无题,史浩,玉露瀼瀼，秋色似画，东堂宴席初开。红萸泛寿斝，紫菊上妆台。倚栏见、新雁已南来。落霞孤鹜徘徊。最奇处，重阳将近，凉满襟怀。萧洒秀眉，华发丹脸，映双瞳、的皪如孩。擘香笺、听丽句新裁。池上三回蟠桃熟，玉纤时捧琼杯。但愿得，年年此会满蓬莱。,宋,词
无题,温镗,东风先报上林春。枝上晓莺新。凌虹御气，鞭鸾翳凤，来辅玉晨君。稳步丹墀青云路，金鼎侍调羹。南极光中，五云多处，长伴老人星。,宋,词
无题,张抡,炎天何处可登临。须於物外寻。松风涧水杂清音。空山如弄琴。宜散发，称披襟。都无烦暑侵。莫将城市比山林。山林兴味深。,宋,词
十二月二日,劉敞,十月黄河冰未凘，柳條若若草離離。寒蛩逐馬聲相續，都似江南秋半時。,唐,绝句
賀關彥長生日  其二,陳師道,經術宜傳世，清明正得秋。德優高士傳，名重賦家流。短袖妨妍舞，青衫負白頭。待看靈壽杖，扶出富民侯。,唐,律诗
无题,辛弃疾,论公耆德旧宗英。吴季子、百馀龄。奉使老於行。更看舞、听歌最精。须同卫武，九十入相，绿竹自青青。富贵出长生。记门外、清溪姓彭。,宋,词
鍾山,馬之純,石城爲虎此爲龍，都邑無如此地雄。萬壑千巖皆拱北，三江七澤盡朝東。埋金依舊祥光現，鑿浦仍前地脈通。吳晉六朝嘗已驗，如今留鑰比關中。,唐,律诗
无题,曹勋,春渐至。雪染梅梢轻细。试路新芜殊可喜。冷云闲照水。白苎今年不寄。最好且寻幽会。不怕清寒侵紫绮。看灯同晚醉。,宋,词
无题,辛弃疾,婆娑欲舞，怪青山欢喜。分得清溪半篙水。记平沙鸥鹭，落日渔樵，湘江上，风景依然如此。东篱多种菊，待学渊明，酒兴诗情不相似。十里涨春波，一棹归来，只做个、五湖范蠡。是则是、一般弄扁舟，争知道，他家有个西子。,宋,词
歸洛道中,陳與義,洛陽城邊風起沙，征衫歲歲負年華。歸途忽踐楊柳影，春事已到蕪菁花。道路無窮幾傾轂，牛羊既飽各知家。人生擾擾成底事，馬上哦詩日又斜。,唐,律诗
小遊仙詩九十八首 十四,曹唐,酒釅春濃瓊草齊，真公飲散醉如泥。朱輪軋軋入雲去，行到半天聞馬嘶。,唐,绝句
雜感十首  其八,陸游,老子傾囊得萬錢，石帆山下買烏犍。牧童避雨歸來晚，一笛春風草滿川。,唐,绝句
過新豐道中,儲光羲,西下長樂坂，東入新豐道。雨多車馬稀，道上生秋草。太陰蔽臯陸，莫知晚與早。雷雨杳冥冥，川谷漫浩浩。詔書植嘉木，衆言桃李好。自媿無此容，歸從漢陰老。,唐,诗
寄山中友,曹勛,同朝不復舊交游，留滯行都歲兩周。落景殘霞曛夕靄，斷雲橫雨霽高秋。因仍久作歸歟計，蹭蹬端如賈客留。慚愧君恩何以報，此身江海任虛舟。,唐,律诗
詩偈 三十一,龐藴,有男不肯婚，有女不肯嫁（《景德傳燈錄》卷八錄二句皆無「肯」字）。父子自團欒（《景德傳燈錄》作「大家團欒頭」），共說無生話。,唐,词
无题,芮烨,化工着意，向柳稍梅萼，偷回春色。蓂叶双飞政天上，一点文星初谪。发藻儒林，当年荣耀，四海声名白。谪仙飞貌，澹然物外踪迹。且与笑傲瀛洲，风流词翰，自是西垣客。异日功成辞富贵，却与赤松游剧。一曲清歌，三千珠履，不愧非潘璧。满斟芳醑，仰称遐寿千百。,宋,词
簡嚴承務二首  其一,趙蕃,玉梅遭旱頗蕭然，清潤思逢得水僊。出門一笑不易致，許送茅齋端可憐。,唐,绝句
題青桂亭,王庭珪,天上犀枝玉蘂秋，何年桂子落巖幽。庭前忽生兩好樹，簷外突出雙青虬。九里香飄吹夢斷，十分圓影暮雲收。他時合抱重來看，不是玄都觀裏遊。,唐,律诗
无题,张炎,老圃堪嗟。深夜雨、紫英犹傲霜华。暖宿篱根，飞去想怯寒沙。采摘浮杯如戏水，晚香淡似夜来些。背风斜。翠苔径里，描绣人夸。白头共开笑口，看试妆满插，云髻双丫。蝶也休愁，不是旧日疏葩。连枝愿为比翼，问因甚寒城独自花。悠然意，对九江山色，还醉陶家。,宋,词
无题,葛长庚,汉江北泻，下长淮、洗尽胸中今古。楼橹横波征雁远，谁见鱼龙夜舞。鹦鹉洲云，凤凰池月，付与沙头鹭。功名何处，年年惟见春絮。非不豪似周瑜，壮如黄祖，亦随秋风度。野草闲花无限数，渺在西山南浦。黄鹤楼人，赤乌年事，江汉亭前路。浮萍无据，水天几度朝暮。,宋,词
明日大夫  其三,曾丰,明日大夫，何日侯兮。有白其苴，男爵優兮。匪朝伊夕，九冕旒兮。功崇業廣，亙千秋兮。,唐,其他
无题,奚岊,一雁斜阳，乱蛩衰草，天净秋远。独立西风，星星鬓影，疑被蕖霜染。蹇修何处，秋深湘水，隐约数峰青浅。想而今，亭亭皓月，共谁倚阑凄惋。瑶箱翠袭，玉奁芸剪，暗里泪化偷溅。一日思量，十年瘦削，春色回眸减。雕鸾好在，文箫重许，罍酒试香庭苑。正销魂，馀霞散碧，暮鸦数点。,宋,词
无题,王炎2,纤手行杯红玉润。满眼花枝，雨过胭脂嫩。新月一眉生浅晕。酒阑无奈添春困。唤起醉魂君不问。憔悴颜容，羞与花相近。人自无情花有韵。风光易老何须恨。,宋,词
連雨不出寄張恕,蘇轍,麥熟蠶繅熱似烝，雨傾三尺未爲淫。洗清溝澮蚊虻靜，沒盡蒲蓮沼沚深。遺秉滿田驚朽腐，移床避漏畏侵尋。高閑祇有張公子，卧聽蕭蕭打葉音。,唐,律诗
飯花光店是日立春,呂本中,採勝繒幡安在哉，客行巾帽只風埃。東西水畔凍全坼，南北枝頭春已回。故國音書黄耳斷，餘生光景白駒催。山村誰道全荒陋，也有畦蔬入饌來。,唐,律诗
无题,张炎,暗香千树。结屋中间住。明月一方流水护。梦入梨云深处。清冰隔断尘埃。无人踏碎苍苔。一似逋仙归后，吟诗不下山来。,宋,词
无题,葛长庚,淡烟凝翠锁寒芜。斜阳挂碧梧。沙头三两雁相呼。萧萧风卷芦。何处笛，一声孤。岸边人钓鱼。快帆一夜泊桐庐。问人沽酒无。,宋,词
挽湯仲能二首  其一,劉克莊,拔起真三秀，分飛祇二難。怕趨丞相熱，寧忍后山寒。梅老徒書局，徂徠不諫官。如何令國弈，白首局傍觀。,唐,律诗
无题,吴则礼,经国谋猷，补天气力，岳祗来佐兴运。王当华阙春融，共仰相门地峻。清台占象，见壁月、珠星明润。对一百五日风光，二十四番花信。勋共德、继增篆鼎。今共古、问谁比并。广乐初出，层霄寿斝，旋颁紫叶，湘桃浓杏。映彩服、朱颜青鬓。看千岁，桀阁飞楼，燕赏太平光景。,宋,词
无题,吴文英,润玉笼绡，檀樱倚扇。绣圈犹带脂香浅。榴心空叠舞裙红，艾枝应压愁鬟乱。午梦千山，窗阴一箭。香瘢新褪红丝腕。隔江人在雨声中，晚风菰叶生秋怨。,宋,词
无题,王之道,玉斝浮菖虎，金盘馈鰁鱼。研丹聊作厌兵符。何必城头一女、当千夫。雨过山如洗，风来草似梳。佳人不惯手谈输。却道如今重赌、选官图。,宋,词
无题,李曾伯,碾就一轮玉，扫尽四边尘。白乎不涅不磷，千古此丰神。领略常娥体态，寂寞谪仙材调，四海岂无人。安得金丹诀，长驻玉颜春。镜圆明，冰样洁，水来清。良宵难值如许，何惜且留宾。拟唤桓伊三弄，影转画檐西畔，钟鼓趣残更。肺腑尽霜雪，麴糵不能醺。,宋,词
无题,杨冠卿,舞处曾看花满面。独倚东风，往事思量遍。绿怨红愁春不管。天涯芳草人肠断。一纸云笺鱼雁远。归凤求凰，谁识琴心怨。臂枕香消眉黛敛。也应为我宽金钏。,宋,词
和鄧至宏詠桂,崔中,留伴君家老圃芳，月中餘蔭带天香。愚公縱有移山力，不入當年花石綱。,唐,绝句
无题,刘沆,爱累累、万颗贯骊珠，特地写幽芳。想黄昏云淡，夜深人静，清影横窗。冷澹一枝两叶，笔下老秋光。参透圆明相，日观开荒。最是柔髭修梗，映风姿雾质，雅趣悠长。更淋漓草圣，把玩墨犹香。珍重好、卷藏归去，枕屏间、偏称道人床。江南路，后回重见、同话凄凉。,宋,词
无题,管鉴,秋色浩无际，风露洗晴空。登临江山胜处，楼倚最高峰。好是夕阳低后，四野暮云齐敛，遮尽远山重。城郭参差里，烟树有无中。坐间客，才论斗，气如虹。挥毫万字，举双白眼送飞鸿。莫问梅仙丹灶，休觅山灵蕙帐，追忆采芝翁。便草凌云赋，归奏大明宫。,宋,词
无题,无名氏,红娇绿软芳菲遍。正荏苒、春方半。帘幕任垂花影乱。年年此日，月娥仙子，来赴瑶池宴。绮罗暗帘成行满。尽酌金樽十分劝。愿指松椿为寿算。北堂深处，朱颜绿鬓，赢得此身强健。,宋,词
次韻履道雨霽見月二首  其一,釋德洪,昨夜中庭樹，陰寒葉上稠。今宵掃疏影，寫出十分秋。,唐,绝句
大行皇帝挽歌辭五首  其三,沈遘,欲識承平事，君王五十年。耕桑連萬里，歌吹被三邊。德至消群慝，恩深極漏泉。如何一朝變，群慟訴蒼天。,唐,律诗
无题,许棐,鸠雨细，燕风斜。春悄谢娘家。一重帘外即天涯。何必暮云遮。钏金寒，钗玉冷。薄醉欲成还醒。一春梳洗不簪花。孤负几韶华。,宋,词
再用前韻和林守,林亦之,清詠重重畫戟邊，芳題短短竹籬前。政如美稷西河日，詩到黄初正始年。滕國已歌慈父愛，韓門更感使君賢。銅魚好句關風教，巴嶺賡酬只浪傳。,唐,律诗
无题,谢逸,窄袖浅笼温玉，修眉淡扫遥岑。行时云雾绕衣襟。步步莲生宫锦。菊与秋烟共晚，酒随人意俱深。尊前有客动琴心。醉后清狂不禁。,宋,词
句  其一,梅堯臣,秋花冬更開，夏實冬還結。物理性難常，人意自爲孽。,唐,绝句
復用韻,晁沖之,史奏德星今復聚，郷評月旦昔何驚。潁川人望須公守，荀氏家聲付此兒。湖影龜魚同聚散，棠陰燕雀半生成。若爲修禊無絲竹，古調新詩唱渭城。,唐,律诗
无题,赵崇嶓,春意泄。香重一枝梅雪。寒透玉壶冰暗结。玉奴情更劣。似语还羞奇绝。妒白怜红时节。酒力未醒双眼缬。一帘风弄月。,宋,词
无题,孙觌,弱骨轻肌不耐春。一枝江路玉梅新。巡檐索笑为何人。素影徘徊波上月，醉香摇荡竹间云。酒醒人散梦仙村。,宋,词
无题,晏殊,春色初来，遍拆红芳千万树，流莺粉蝶斗翻飞。恋香枝。劝君莫惜缕金衣。把酒看花须强饮，明朝后日渐离披。惜芳时。,宋,词
别張粤南夫温子堅元白滿執中子權黄冀端微,王令,始吾得三滿，自謂得過人。一日不見之，已恐愚賤濱。憂思叢中來，腹腸生毛鱗。輕舟刺而南，久結願解伸。入門顧我笑，喜氣沃以新。徐徐相抽尋，軋軋聽引陳。先生固大賢，擬議何可鄰。諸君人相得，熱炙香相熏。而我拱其間，貪喜乃失神。鳯凰朝百鳥，鴟鴉亦來羣。然其氣類同，終獨鳳鶴親。發爲鳴聲和，上下相鏗純。苟非治平世，不得此類馴。故其聞之者，舞蹈相揺振。輕風促回舠，後會无涯根。作詩謝幸甚，顛倒迷歡欣。如將銘自賀，又欲書諸紳。,唐,诗
小詩七首寄養蒙兼呈景駿  其一,陳淵,粥魚齋鼓網蛛窠，古寺長廊客少過。唯有一溪明月在，夜寒偏向斷垣多。,唐,绝句
紀異詩,林希逸,城中醮龍龍苦蟄，城門夜開八人入。粵從東關煽喊呀，飛煙卷作半空霞。祝融熛怒咋齒牙，彤幢絳旆紛要遮。扶桑剝落喧撐叉，兩岸炮焦幾百家。當時諸校陣陣來，傳呼數里聲如雷。州官令嚴兵官急，斤斧鑱鋤勾綆集。其奈枯河無瀋汁，炎曹橫恣玄冥讋。天雖有淚不敢泣，千人萬人瞠眼立。撲之愈張聽自戢，就中那得十數椽。敗壁穿穴簷瓦懸，四圍灰燼渠巋然。鄰人驚怪一郡傳，掃街老嫗今幾年。隻身窮獨頭如綿，家無一孔破絮纏。只餘一棺候棄捐，以此籲天天見憐。幽明之理豈眇綿，天在屋頭非虛言。陸渾山火雖富妍，無所勸戒何足編，惜渠不遇昌黎仙。,唐,诗
清曉洪澤放閘四絕句  其二,楊萬里,滿閘浮河是斷冰，等人放閘要前行。劣能開得兩三板，爭作摧瓊裂玉聲。,唐,绝句
无题,赵师侠,榕叶阴阴未著霜。浅寒犹试夹衣裳。雾浓烟重遥山暗。云淡天低去水长。风渐沥，景凄凉。乱鸦声里又斜阳。孤帆落处惊鸥鹭，飞映书空雁字行。,宋,词
頌一百則  其三九,釋重顯,擒得盧陂跨鐵牛，三玄戈甲未輕酬。楚王城畔朝宗水，喝下曾令卻倒流。,唐,绝句
无题,管鉴,举俗爱重九，秋至不须悲。登临昔贤胜地，空愧主人谁。滚滚长江不尽，叠叠青山无数，千载揖高姿。况有贤宾客，同醉此佳时。坐间菊，青作袂，玉为肌。香英泛酒，风流绝胜酌酴醿。莫话龙山高会，只作东篱幽想，应有故人思。北望江南路，回首暮云披。,宋,词
邃隠堂,梅堯臣,大梁車馬地，塵土飛百尺。賢愚走其間，朝暮不見迹。北望天波門，垣垣宗室宅。宗室令王孫，愛書輕玉帛。華宇何深沈，但聞列圖籍。曲房有窈窕，空自事眉額。體胖生粹和，安在處巖石。古來爲善樂，豈以歌鐘適。,唐,诗
无题,辛弃疾,江头日日打头风。憔悴归来邴曼容。郑贾正应求死鼠，叶公岂是好真龙。孰居无事陪犀首，未办求封遇万松。却笑千年曹孟德，梦中相对也龙锺。,宋,词
宴龍泓,武三思,登臨開勝託，眺矚盡良遊。巖崿縈紆上，澄潭屈曲流。泛蘭清興洽，折桂野文遒。別後相思處，崎嶇碧澗幽。,唐,律诗
觀碁,子蘭,拂局盡消時，能因長路遲。點頭初得計，格手待無疑。寂默親遺景，凝神入過思。共藏多少意，不語兩相知。,唐,律诗
无题,范飞,律转黄钟，尧蓂尚、零星一叶。人尽道、当年此日，诞生豪杰。我是君家门下士，三年屡献阳春雪。更此行、骑鹤上扬州，恩稠叠。君有子，文章伯。君有女，夸才色。更风流酝藉，东床佳客。胥祝长生儿祝寿，玉杯举罢金杯接。愿年年、长醉腊前梅，梅梢月。,宋,词
无题,赵师侠,春入园林新雨过。次第芳菲，惹起情无那。蜀锦青红初剪破。枝头点点胭脂颗。柳带随风金袅娜。隐映馀霞，灿灿红云堕。高烛夜寒光照坐。只□沈醉谁扶我。,宋,词
无题,辛弃疾,羞见鉴鸾孤却。倩人梳掠。一春长是为花愁，甚夜夜、东风恶。行绕翠帘珠箔。锦笺谁托。玉觞泪满却停觞，怕酒似、郎情薄。,宋,词
讀陳蕃傳,陸游,莫笑書生一卷書，唐虞事業正關渠。漢廷若有真王佐，天下何須費掃除。,唐,绝句
无题,杨泽民,乘月上高楼。一片清光浩莫收。帘卷好风知客意，飕飕。山自纵横水自流。却绕古城头。尘事匆匆得少休。遥送征鸿千里外，明眸。消尽人间万种愁。,宋,词
无题,丘崈,万柄荷花红绕路。锦连空、望无层数。照水旌旗，临风鼓吹，行遍月桥烟渡。堪笑年华今已暮。身西上、梦魂东去。一曲亭边，五云门外，犹记最花多处。,宋,词
无题,张先,青袍如草。得意还年少。马跃绿螭金络脑。寒食乍临新晓。曲池斜度鸾桥。西园一片笙箫。自欲剩留春住，风花无奈飘飘。,宋,词
老馬,梅堯臣,吳人惜燕駿，燕馬卧吳家。毛骨從前貴，關山欲去賒。草深閑楚澤，力盡憶胡沙。御史乘來久，時逢避路騧。,唐,律诗
无题,黄廷,十年汉上东风梦，依然淡烟莺晓。系马桥空，维舟岸易，谁识当时苏小。筹花斗草。任波浴斜阳，絮迷芳岛。笑底歌边，黛娥娇聚怕归早。京尘衣袂易染，旧游随雾散，新恨难表。燕子朱扉，梨英翠箔，留得春光多少。晴丝漫绕。料带角香销，扇阴诗杳。细倚秋千，片云天共渺。,宋,词
秋日登闕塞,文彥博,鞅掌公庭暇，登臨闕塞秋。清談不廢務，遠望略消憂。二室欖前見，長伊天際流。僧歸下樵徑，客去上漁舟。返照明金剎，飛泉響石樓。放懷真趣得，縱目滯情休。像列三龕密，波翻入節稠。悵然高世意，不減冶城遊。,唐,诗
遊杭州聖果寺,王安石,登高見山水，身在水中央。下視樓臺處，空多樹木蒼。浮雲連海氣，落日動湖光。偶坐吹橫笛，殘聲入富陽。,唐,律诗
无题,吴则礼,尽晴春自老，乍翠巘、出清流。望杳杳飞旌，翩翩戍骑，初过边头。幽花尚猗短岸，渐鸣禽、唤友绕行輈。端有雕戈锦领，竟驰騕袅骅骝。凝眸。雁入长天，羌管罢、陇云愁。共解鞍临水，雷惊电散，雪溅霜浮。玉觞正风味好，对幽香、堕蕊且消忧。莫以纶巾羽扇，便忘绿浦沧洲。,宋,词
无题,无名氏,雪霏冰结霜凝，是谁透得春工意。南枝向暖，江边岭上，独先众卉。闲态幽姿，绿窗红蒂，粉英金蕊。念冰肤秀骨，人间要见，除非是、真仙子。羌管且休横吹。待佳人、新妆初试。鸾台晓鉴，人花相对，何须更比。疏影横斜，暗香浮动，月低风细。又岂知，渐结枝头翠玉，有和羹美。,宋,词
雨中宿僧院,張喬,千燈有宿因，長老許相親。夜永樓臺雨，更深江海人。勞生無了日，妄念起微塵。不是真如理，何門靜此身。,唐,律诗
新春道中口占  其四,李新,千本春桃行石顔，暖風扶袖入雲端。庾郎食菜今多少，但看行厨白璧盤。,唐,绝句
懷方嚴州  其三,仇遠,八十一年亡，哀哉老紫陽。佳兒方戒道，小妾漫專房。每憶先生被，常懷太守章。桐江詩萬首，端可及龜堂。,唐,律诗
无题,毛滂,小院重帘，那回来处花相向。迟迟一饷。记得春模样。昨夜月明，应照芙蓉帐。空凝望。蜂劳蝶攘。谁在花枝上。,宋,词
送天覺使河東,孔武仲,張郎肥馬衣輕裘，俊氣軒軒不解愁。曾立玉墀聨近侍，新持金節領諸侯。屠龍伎倆終須用，探虎功名未肯休。去矣范滂聊緩轡，太行雲路戒摧舟。,唐,律诗
次韻王憲中秋不見月,趙抃,一城歌管中秋樂，薄暮樓臺六幕垂。明月幸無虧損處，浮雲應有斂收時。聊因表海今宵醉，却起錢塘去歲思。有美堂前如白晝，練鋪江面鏡鬚眉。,唐,律诗
无题,刘克庄,多谢句芒，露十分春信，一种仙姿。主人领客卜夜，也唤分司。天葩国艳，几曾烦、薄粉浓脂。微似有，酒潮玉颊，更无粟起香肌。犹记老婆年少，爱斜簪宝髻，浅印红眉。回头笑他桃杏，太赤些儿。而今零落，更禁当、多少风吹。君看取，梢头点滴，绝胜树下纷披。,宋,词
无题,叶梦得,对花常欲留春，恨春故遣花飞早。晓来雨过，绿阴新处，几番芳草。一片飘时，已知消减，满庭谁扫。料多情也似，愁人易感，先催趁、朱颜老。犹有清明未过，但狂风、匆匆难保。酒醒梦断，年年此恨，不禁相恼。只恐春应，暗留芳信，与花争好。有姚黄一朵，殷勤付与，送金杯倒。,宋,词
无题,向子諲,斜红翠叠。何许花神来献瑞。粲粲裳衣。割得天孙锦一机。真香妙质。不耐世间风与日。着意遮围。莫放春光造次归。,宋,词
花石詩十一章  其五,鄧肅,皇帝之圃浩無涯，日月所照同一家。北連幽薊南交趾，東極蟠木西流沙。,唐,绝句
雪  其三,楊公遠,祇應王母宴瑶池，宴罷羣仙趁醉歸。駕鳳鞭鸞仍馭鶴，滿空風捲羽毛飛。,唐,绝句
聞大願和尚順世三首 一,貫休,王室今如燬，仍聞喪我師。古容圖得否，內院去無疑。岳鬼月中哭，松龕雪次隳。直須文五色，始可立高碑。,唐,律诗
无题,无名氏,共双双飞入，乱红深处。,宋,词
无题,石孝友,风光澹沲云容粹。点染园林添况味。花间照夜簇红纱，柳外踏青摇彩旆。芳时不分空憔悴。抖擞愁怀赊乐事。罗衫一任涴尘泥，拼了通宵排日醉。,宋,词
无题,张元干,卷朱箔。朝雨轻阴乍阁。阑干外，烟柳弄晴，芳草侵阶映红药。东风妒花恶。吹落。梢头嫩萼。屏山掩，沈水倦熏，中酒心情怕杯勺。寻思旧京洛。正年少疏狂，歌笑迷著。障泥油壁催梳掠。曾驰道同载，上林携手，灯夜初过早共约。又争信漂泊。寂寞。念行乐。甚粉淡衣襟，音断弦索。琼枝璧月春如昨。怅别后华表，那回双鹤。相思除是，向醉里、暂忘却。,宋,词
无题,辛弃疾,东风夜放花千树。更吹落、星如雨。宝马雕车香满路。凤箫声动，玉壶光转，一夜鱼龙舞。蛾儿雪柳黄金缕。笑语盈盈暗香去。众里寻他千百度。蓦然回首，那人却在，灯火阑珊处。,宋,词
无题,胡文卿,昨霄南极星光现。今日开华宴。朱颜翠鬓占春多。且向博山香袅、卷金荷。龟游鹤舞千年寿。更酌千锺酒。满庭佳客捧殷勤。此日蒲菊新绿、瓮头春。,宋,词
无题,徐俯,西塞山前白鹭飞。桃花流水鳜鱼肥。一波才动万波随。黄帽岂如青箬笠，羊裘何似绿蓑衣。斜风细雨不须归。,宋,词
中秋日泛湖雜詩  其一,鄒浩,高柳蘢蓯暝晚烟，拍堤秋水遠連天。恨君不見桃花盛，十里紅波送酒船。,唐,绝句
鉛汞頌,周無所住,欲識鉛汞，情性二物。二物和合，還丹了畢。,唐,其他
无题,陈允平,银城远枕清江曲。汀洲尽画蒹葭绿。君上木兰舟。妾愁双凤楼。角声何处发。月浸溪桥雪。独自倚阑看。风飘襟袖寒。,宋,词
无题,晏几道,渚莲霜晓坠残红。依约旧秋同。玉人团扇恩浅，一意恨西风。云去住，月朦胧。夜寒浓。此时还是，泪墨书成，未有归鸿。,宋,词
和劉後村梅花百詠  其六九,方蒙仲,寶絡珠瓔佛子龕，荒原斷磵隠君庵。清言悟法無人會，時有遊蜂細細參。,唐,绝句
九日,葛紹體,不管西風吹帽紗，出門閑步夕陽斜。平湖水落蒼黄處，一段風煙蘆荻花。,唐,绝句
寄孫邦求,李正民,少年英氣已峥嶸，泮水曾傳御史名。白簡自宜繩列位，皂嚢終不負家聲。且隨郡守尋春去，未向班心布武行。知有彈冠貢公喜，休嗟華髪鏡中生。,唐,律诗
无题,晏殊,林间摘遍双双叶，寄与相思。朱槿开时。尚有山榴一两枝。荷花欲绽金莲子，半落红衣。晚雨微微。待得空梁宿燕归。,宋,词
次程斗山村居韻  其三,楊公遠,山勢主賓立，溪流涇渭分。景幽詩易得，興逸酒難醺。有累營家燕，無心出岫雲。若言朝市事，毫髮不曾聞。,唐,律诗
无题,贺铸,掌上香罗六寸弓。雍容胡旋一盘中。目成心许两匆匆。别夜可怜长共月。当时曾约换追风。草生金埒画堂空。,宋,词
无题,曹组,秋劲风高，暗知斗力添弓面。靶分筠斡。月到天心满。白羽流星，飞上黄金碗。胡沙雁。云边惊散。压尽天山箭。,宋,词
无题,葛长庚,土釜温温火，橐龠动春雷。三田升降，一条径路属灵台。自有真龙真虎，和合天然铅汞，赤子结真胎。水里捉明月，心地觉花开。一转功，三十日，九旬来。抽添气候，炼成白血换骷骸。四象五形聚会，只在一方凝结，方寸绝纤埃。人在泥丸上，归路入蓬莱。,宋,词
无题,晏殊,斗城池馆。二月风和烟暖。绣户珠帘，日影初长。玉辔金鞍、缭绕沙堤路，几处行人映绿杨。小槛朱阑回倚，千花浓露香。脆管清弦、欲奏新翻曲，依约林间坐夕阳。,宋,词
偶作  其二,曾由基,故山荏苒失歸期，顔尚如丹鬢已絲。憶昔師門傳拙賦，迄今客路懶工詩。不傷遲暮無豪舉，却喜聰明減舊時。便把蝸廬題退隠，何時買得草堂基。,唐,律诗
无题,洪瑹,花雾涨冥冥。欲雨还晴。薄罗衫子正宜春。无奈今宵鸳帐里，身是行人。别酒不须斟。难洗离情。丝鞘如电紫骝鸣。肠断画桥芳草路，月晓风清。,宋,词
无题,张孝祥,洞庭青草，近中秋、更无一点风色。玉鉴琼田三万顷，著我扁舟一叶。素月分辉，明河共影，表里俱澄澈。悠然心会，妙处难与君说。应念岭海经年，孤光自照，肝肺皆冰雪。短发萧骚襟袖冷，稳泛沧浪空阔。尽吸西江，细斟北斗，万象为宾客。扣舷独笑，不知今夕何夕。,宋,词
章江晚望,徐俯,水面無波千里鏡，日斜倒影一溪紅。漁舟不動飛鳥急，淡淡碧煙蘋末風。,唐,绝句
无题,无名氏,一种相思两地愁。,宋,词
橫山  其五,劉倓,石鏡當年始發祥，皎如秋月弄寒光。山川精彩無人識，付與樵夫敲斲傷。,唐,绝句
无题,陈德武,随风情性。聚散元无定。雨过黄昏收拾尽。送出月明花影。谁言出岫无心。腾腾飞上巫岑。梦断不知何处，玉人鬓上斜簪。,宋,词
謁上竺觀音大士,釋道潜,十年江海去飄然，魂夢長依鷲嶺邊。月地雲階重到處，殷勤稽首白衣僊。,唐,绝句
滌慮軒  其二,左譽,洗盡塵機萬慮空，胸中冰鑒許誰同。今宵正可談風月，借問何人是阿戎。,唐,绝句
館中春值偶題,王禹偁,御柳差差拂禁牆，菲才何事直仙鄉。坐聞雞唱皇宮近，睡枕魚鬚白日長。簾挂蘚庭微雨霽，研添桐井落花香。春風老盡詩情淡，翻卷青編獨繞廊。,唐,律诗
无题,吴潜,一饷园林绿就。柳外莺声初透。轻暖与轻寒，又是牡丹花候。花候。花候。岁岁年年人瘦。,宋,词
短檠,舒岳祥,昔年曾讀退之詩，牆角短檠吁可悲。我有短檠元不棄，自悲雙眼早昏眵。,唐,绝句
无题,葛长庚,问苍江、旧盟鸥鹭。年来景物谁主。悠悠客鬓知何似，吹满西风尘土。浑未悟。漫自许。功名谈笑侯千户。春衫戏舞。怕三径都荒，一犁未把，猿鹤笑君误。君且住。未必心期尽负。江山秋事如许。月明风静苹花路。敧枕试听鸣橹。还又去。道唤取。陶泓要草归来赋。相思最苦。是野水连天，渔榔四处，蓑笠占烟雨。,宋,词
无题,姜夔,双螺未合，双蛾先敛，家在碧云西。别母情怀，随郎滋味，桃叶渡江时。扁舟载了，匆匆归去，今夜泊前溪。杨柳津头，梨花墙外，心事两人知。,宋,词
无题,沈端节,寻胜去。湖色净涵疏树。欸乃一声何处起。风铃相应语。目断遥林修渚。画出江南烟雨。山水照人人楚楚。锦肠生秀句。,宋,词
無題五首  其二,鄭思肖,自古無茲難，我朝今遇之。小臣慚逆土，大事决成期。劫壞六龍死，天荒萬象悲。時哉弗可失，奮發莫遲疑。,唐,律诗
无题,无名氏,东君去后花无主。,宋,词
无题,赵师侠,绿暗柳藏烟，红淡花经雨。更著如花似玉人，艳态娇波注。纤手捧瑶卮，缓遏歌云缕。只恐莺花不解留，还逐东风去。,宋,词
无题,晏几道,碧藕花开水殿凉。万年枝外转红阳。升平歌管随天仗，祥瑞封章满御床。金掌露，玉炉香。岁华方共圣恩长。皇州又奏圜扉静，十样宫眉捧寿觞。,宋,词
无题,周密,绀玉波宽，碧云亭小，苒苒水枫香细。鱼牵翠带，燕掠红衣，雨急万荷喧睡。临槛自采瑶房，铅粉沾襟，雪丝萦指。喜嘶蝉树远，盟鸥乡近，镜奁光里。帘户悄、竹色侵棋，槐影移漏，昼永簟花铺水。清眠乍足，晚浴初慵，瘦约楚裙尺二。曲砌虚庭夜深，月透龟纱，凉生蝉翅。看银潢泻露，金井啼鸦渐起。,宋,词
无题,曹勋,元夕晴和中禁好，梅影玉阑干。峭窄春衫试嫩寒。金翠会群仙。移下一天星斗璨，喜色动宸颜。行乐风光莫放闲。月在凤凰山。,宋,词
无题,毛滂,含章檐下眉如月。融酥和粉描疏雪。桃杏莫争春。凌风台畔人。如今千万树。零乱孤村雨。和雨滴瑶觞。归来肌骨香。,宋,词
白髮,陸游,白髮千莖緑鬢稀，臥看鵷鷺刺天飛。平生竊鄙貢公喜，故里但思陶令歸。清坐了無書可讀，殘年賴有佛堪依。君看世事皆虚幻，屏酒長齋豈必非。,唐,律诗
暮秋懷王專臧奎王衢三從事,魏野,舊友各西東，閒思興莫窮。盡居花幕下，獨在竹林中。白屋貧雖異，清宵夢想同。吟餘遥望處，寒雨正濛濛。,唐,律诗
无题,刘辰翁,看飘飘、万里去东流，道伊去如风。便锦缆危潮，青山御宿，烟雨啼红。愁是明朝酒醒，听著返魂钟。留得春如故，了不关侬。春亦去人远矣，是别情何薄，归兴何浓。但江南好□，未便到芙蓉。念今夜、初程何处，有何人、垂袖舞行宫。青青柳，留君如此，如此匆匆。,宋,词
次韵昌齡至樂齋讀書,王十朋,端慕顔回樂，真同陋巷居。息心容膝地，得趣滿牀書。檠短燈宵永，窗明日晷舒。相看有脩竹，心爲主人虛。,唐,律诗
送師川,洪朋,去年徐郎詩句新，今來徐郎思不羣。帝子樓前閱秋浪，秦人洞口入朝雲。忽思赤壁過吾弟，更向舒州迎細君。及此瓦盆春酒滿，燒燈夜雨重論文。,唐,律诗
无题,无名氏,长乐晚彩戏莱衣。奄忽梦报仙期。帝乡渺渺乘鸾去，啼红嫔御不胜悲。苍梧烟水杳难追。肠断处、过江时。银涛千万叠，不知何处是瑶池。,宋,词
无题,周邦彦,蜀丝趁日染乾红。微暖面脂融。博山细篆霭房栊。静看打窗虫。愁多胆怯疑虚幕，声不断、暮景疏钟。团团四壁小屏风。啼尽梦魂中。,宋,词
春秋戰國門 哀公,周曇,賢爲鄰用國憂危，廟算無非委豔奇。兩葉翠娥春乍展，一毛須去不難吹。,唐,绝句
无题,张鎡,秋淡淡。弥望暮天云暗。窗小新糊便老眼。不应疏酒盏。菊净橙香霜晚。何处数声来雁。飞下湖边红蓼岸。有诗方许看。,宋,词
无题,陈允平,倦听蛩砧，初抛纨扇，隔浦乱钟催晚。湘蒲簟冷，楚竹帘稀，窗下乍闻裁翦。倦柳梳烟，枯莲蘸水，芙蓉翠深红浅。对半床灯火，虚堂凄寂，近书思遍。夜漏永、玉宇尘收，银河光烂。梦断楚天空远。婆娑月树，缥缈仙香，身在广寒宫殿。无奈离愁乱织，籍酒销磨，倩花排遣。渐江空霜晓，黄芦漠漠，一声来雁。,宋,词
无题,晁端礼,倦贰文昌，乐请左符，双旌去指东藩。有腰金新宠，昼锦荣观。独步文章，家传素业，世宝青毡。动欢声和气，里巷初惊，侍从衣冠。朱门映柳，绮窗临水，盛游应记当年。端解道、香留罗袜，墨在蛮笺。惆怅江边侧帽，寻似花底遗鞭。不如沈醉，莫思身外，且斗樽前。,宋,词
恭次家大人初抵海陵官舍元韵  其一,孫應時,扁舟祖餞出西陵，千里經行小作程。樽俎笑談多雅故，江湖霜日久晴明。只今斗室寒廳夜，任聽回風急雪聲。天報雙親占後福，絕交何畏孔方兄。,唐,律诗
雜詩  其五,沈遼,少小負不羈，長大好丘壑。天事與人爲，信哉何寥廓。乃知戛戛行，皆爲名所縛。寧爲瑣瑣人，有非利所攫。至行本無爲，俗論自美惡。强行或顛沛，終始豈億度。朱張信吾師，王貢不可作。咄咄轅門駒，毋以吾斟酌。,唐,诗
无题,韩淲,固穷斋里语吾生。言之必可行。扶疏夏木既啼莺。更逢鱼计成。多雅尚，少时情。沧浪渔父缨。高歌宁与俗争鸣。朱弦疏越声。,宋,词
无题,柴望,今宵月色。叹暗水流花，年事非昨。潇洒江南似画，舞枫飘柞。谁家又唱江南曲，一番听、一番离索。孤鸿飞去，残霞落尽，怨深难托。又肠断、丁香画雀。记牡丹时候，归燕帘幕。梦里襄王，想念王孙飘泊。如今雪上萧萧鬓，更相思、连夜花发。柘枝犹在，春风那似，旧时宋玉。,宋,词
舊題,陸文圭,賸得清明一半春，蜂衙蝶使往來頻。東風自動鞦韆索，不見海棠花下人。,唐,绝句
徐丞見一堂,釋元肇,菊長新叢春事成，先生歸賦見深情。麻衣草座自行樂，明月清風人不爭。郡榻莫留青眼舊，客星閑傍紫微明。箇中萬象渾無礙，門外何妨車馬聲。,唐,律诗
无题,无名氏,水饭恶冤家。些小姜瓜。尊前正欲饮流霞。却被伊来刚打住，好闷人那。不免着匙爬。一似吞沙。主人若也要人夸。莫惜更搀三五盏，锦上添花。,宋,词
贈別  其一,華岳,惆悵長亭歎別離，送君東去望西歸。落花也似知人意，沾定春衫不肯飛。,唐,绝句
題物初蕙蘭,釋道璨,花短秋意長，神清顔色少。筆端有西風，國香來未了。,唐,绝句
記漢事二首  其一,劉克莊,溺天子殿衙，嘔丞相車茵。古有禮揖客，今無劾弄臣。,唐,绝句
无题,史浩,武陵自古神仙府。有渔人迷路。洞户迸寒泉，泛桃花容与。寻花逶逦见灵光，舍扁舟、飘然入去。注目渺红霞，有人家无数。,宋,词
盤洲雜韻上 薝蔔澗,洪适,夾澗榮薝蔔，倚竹顔如玉。溪魚大上時，臨流香可掬。,唐,绝句
呈張子賤,司馬光,近時洛社名真率，簞食壺漿取次遊。試問西來老朝散，可能同志便相收。,唐,绝句
粹中自郴江瑩中與南歸時余在龍山容泯齋爲誦唐詩入郭随緣住思山破夏歸之句爲韻十首  其七,釋德洪,松下朅来見，依然冰雪顔。未須驚世故，且復卧看山。,唐,绝句
句,吳達老,水流丁字通地脈，人從甲第破天荒。,唐,诗
和崔尚書喜雨,張九齡,積陽雖有晦，經月未爲灾。上念人天重，先祈雲漢回。仁心及草木，號令起風雷。照爛陰霞止，交紛瑞雨來。三辰破黍稷，四達屏氛埃。池溜因添滿，林芳爲灑開。聽中聲滴瀝，望處影徘徊。惠澤成豐歲，昌言發上才。無論驗石鼓，不是御雲臺。直頌皇恩浹，崇朝遍九垓。,唐,诗
无题,葛长庚,飞尽桃花片。倚东风、高吟大啸，开怀消遣。芍药牡丹开未遍。不道韶华如电。无心向、小庭幽院。秉烛夜游虽不倦，奈一番、风雨花容变。春去也，无人见。何处莺莺啼不断。探后园、红稀翠减，青稠绿满。蝶在花间犹死恋。早有行人摇扇。故自要、与春为饯。笑指白云归去好，对夕阳、泻酒凭谁荐。柳深处，有双燕。,宋,词
无题,蒋捷,一掬乡心，付杳杳、露莎烟苇。来相伴、凄然客影，谢他穷鬼。新绿旧红春又老，少玄老白人生几。况无情、世故荡摩中，凋英伟。词场笔，行群蚁。战场胄，藏群虮。问何如清昼，倚藤凭棐。流水青山屋上下，束书壶酒船头尾。任垂涎、斗大印黄金，狂周顗。,宋,词
次韵斯遠和答昌甫讀謫仙詩  其三,韓淲,矯首靈山南，遠目水溪東。溪山春正濃，勝事還當窮。佳人天一方，欲見無由逢。倚樓與下榻，二士騰高風。安得兩鳬舄，或杖一枝筇。遊戲相徵逐，老我百歲中。,唐,诗
无题,韩淲,小楼秋霁碧阑干。中人初薄寒。霜风吹我到湖山。平林斜照残。空阔里，有无间。牵萝翠袖闲。篮舆兴尽却愁还。断肠歌未阑。,宋,词
无题,丘崈,风又雨。吹面落花红舞。把酒不禁春思苦。别离闻杜宇。叠嶂楼头佳处。犹想襞笺容与。思入云山便好语。莫辞频寄取。,宋,词
无题,萧廷之,药产西南坤地，金丹只此根宗。学人著意细推穷。妙绝无过真种。了一万般皆毕，休分南北西东。执文泥象岂能通。恰似哑人谈梦。,宋,词
題范陽祖澤士榮松齋,方回,九天風雨歲寒頻，十八公邊夜讀身。氣味菟□□□□，□朋梅竹可三人。秦皇愛護加封爵，夏后栽培作社□。可以書燈照吟榻，落毛掃石當茶薪。,唐,词
无题,魏了翁,开汉江山落手中。满门花粲阑，锦蒙戎。与人和气乐融融。应怜我，留滞剑南东。风味两文忠。恍如畴昔夜，一尊同。如今海内几刘公。觇天意，犹在笑颜红。,宋,词
无题,高观国,盘枝翦翠。叶叶西风意。吹上玉人云□底。无限新凉气味。飘萧露卷烟柔。绝怜不逐宫流。寄语多情宋玉，悲秋得似宜秋。,宋,词
戊午仲春同甲小集次舊韻,周必大,會老三人似潁川，同生絳縣免疑年。尊常有酒何妨醉，事每無心即是仙。儉欲固應知足足，忘形誰問是肩肩。香山已寫丹青像，洛誦仍憑副墨傳。,唐,律诗
无题,李弥逊,多病渊明刚止酒，不禁秋蕊浮香。饮船歌板已兼忘。吴霜羞鬓改，无语对红妆。小拈青枝撩鼻观，绝胜娇额涂黄。独醒滋味怕新凉。归来烛影乱，敧枕听更长。,宋,词
无题,康与之,春又晚。风劲落红如剪。睡起绣床飞絮满。日长门半掩。不管离肠欲断。听尽梁间双燕。试上小楼还不见。楼前芳草远。,宋,词
无题,彭叔夏,铜章纡墨绶，茜服佩银鱼。慈闱一笑，全胜莱子彩衣裾。好事柿红萱草，长伴朱颜绿发，荣贵更谁如。轴锦装鸾诰，帘绣窣藤舆。龙为炙，麟作脯，倒琼壶。寿筵今年，邀请金母伴麻姑。缥渺飞琼舞罢，宛转双成歌彻，何物奉亲娱。探支长命缕，预借角蟾蜍。,宋,词
次韵同年蔡仲平察院遊西湖,王之道,朝日不受霧，晴光似暉暉。忽然快我心，清風爲解圍。坐見九里松，旌幢碧相依。天竺了在望，上有祥雲微。西湖一千頃，圓荷覆青衣。輕舟競遊覽，往往俗客稀。幸及新雨霽，欣逢露初晞。水光與山色，高低映郊畿。佳哉氣葱鬰，觀闕何巍巍。誰云門庭遠，咫尺永天威。諸公萃俊傑，高論玉麈揮。載酒旨且多，不醉無庸歸。餘歡到獻酢，灔灔雙鴛飛。新詩爛錦段，想見勞心機。顧我雖百拙，續貂重相違。明年若重來，種種當如幾。,唐,诗
无题,无名氏,蓂褪尧阶八叶，桃翻禹浪三层。欢传崧岳挺生申。儿女团栾争庆。名注长生仙籍，未须仰祝龟龄。芳联子舍早蜚声。富贵荣华鼎盛。,宋,词
无题,辛弃疾,旧交贫贱，太半成新贵。冠盖门前几行李。看匆匆西笑，争出山来，凭谁问，小草何如远志。悠悠今古事。得丧乘除，暮四朝三又何异。任掀天勋业，冠古文章，有几个、笙歌晚岁。况满屋貂蝉未为荣，记裂土分茅，是公家世。,宋,词
暮春書事四首  其一,張耒,冉冉春將老，悠悠晝掩關。鳩鳴高柳暗，雨細廣庭閑。塵榻談無客，風簾望有山。啣泥新燕子，一一及時還。,唐,律诗
无题,无名氏,冻云深，六出瑶花满长空。渐飘来呈瑞，皑皑万里皆同。荒野枯冰竦欲折，小亭寒梅吐轻红。香清□，疏影横斜，照水熔熔。临风。传芳信，驿使来自，庾岭南峰。占早争先，总无粉蝶游蜂。妆点鲜妍汉宫里，羌笛呜咽画楼东。赏南枝，倚阑凝望，时见征鸿。,宋,词
无题,曹组,小小朱桥，柳边人过横塘路。细风时度。□浪痕痕去。草软沙平，稳衬寻幽步。□□处。乱红飞舞。回首春城暮。,宋,词
无题,王义山,新吴曾遇许旌阳。宝气横空一剑长。愿祝慈闱长不老，天长地久，有如此柏，万古镇苍苍。,宋,词
寄李公達,韓維,早爲書殿同遊客，嘗貳侯藩共理臣。流景又逢黄菊節，狂歡猶記紫荆春。浮生幾度花前飲，訪舊多爲柏下人。聞說真乘得深趣，暫拋珍御出埃塵。,唐,律诗
別墅芍藥盛開沈公闢有詩見嘲次韻代柬  其二,陳棣,翰林憶昔詠孤芳，自合移根向玉堂。貴客親陪天女手，侍臣應带御爐香。花前未許退之醉，江上空嗟子美狂。一夜殷紅飄落盡，不堪寂寞對霞觴。,唐,律诗
无题,姚述尧2,泽国正秋杪，微雨洒江滨。凭高一望，万里多稼总如云。芳野壤歌鼎沸，古市欢声辐凑，尽是泰平人。铃阁尽无事，桃李满公门。恨瓜戍，趣征驭，惜芳辰。高情耿耿，重别中夜沃清尊。不为阑亭感慨，莫作楚狂醉倒，谭笑自生春。明日送行处，忍顾翠眉颦。,宋,词
別懷,杜牧,相別徒成泣，經過總是空。勞生慣離別，夜夢苦西東。去路三湘浪，歸程一片風。他年寄消息，書在鯉魚中。,唐,律诗
達磨贊,釋大觀,一花移自西，五葉香燦爛。嗅蕊與尋芳，紛如蜂蝶亂。地闊天寬，難圖滋蔓。,唐,词
楊園四題  其四,釋居簡,直從平地矗崔嵬，南向群山斗次來。盡此半春留客醉，莫愁一日不花開。水從綠野前頭遶，竹向芳菲缺處栽。目送斷鴻天外去，問它更是幾時回。,唐,律诗
无题,赵善括,碧云初返岫，潦水正鸣滩。兰舟容与，歌舞偏称笑中看。烛影烘寒成暖，花色照人如画，一坐有馀欢。酒滟浮金盏，香缕霭雕盘。碧簪横，银漏永，玉樽乾。喧春鼓吹，翠袖起舞佩珊珊。记得山明水秀，何处朝云暮雨，常在梦魂间。多少难言事，都付两眉弯。,宋,词
无题,姜特立,儿女沸欢声，生朝来到。帘幕中间喷香兽。京祠新任，好事日边还又。清闲无个事，君恩厚。赢得乞食，歌姬一笑。旧衲云山伴红袖。蓬莱弱水，试问神仙何有。近来饶落托，贪杯酒。,宋,词
屬者觀池檻清明泉激石立蘆叢交碧文禽並絢翛然發湖山之遠態無輦轂之浮埃杜子美云朱門之泥塗士子不見其泥塗良非是也,毛滂,圖書多似道家山，池檻清虚不綺紈。萬壑春藏三石秀，五湖秋入兩蘆寒。冰泉噴激珠成貫，繡羽沉浮花作團。誰伴玉皇香案吏，光風霽月在闌干。,唐,律诗
无题,贺铸,金斗城南载酒频。东西飞观跨通津。漾舟聊送雨馀春。桃李趣行无算酌，桑榆收得自由身。酣歌一曲太平人。,宋,词
次韻道輔丈荆州吟四首  其四,吳則禮,散髪南風書曲肱，衰疲真自笑無能。劇談稍負茅簷月，强賦荆州學少陵。,唐,绝句
再如金陵,周文璞,再踏江東路，詞窮不復論。江泥沾苦淚，津鼓聚歸魂。庾信因愁老，陶潜爲酒存。孤蹤雖落魄，不敢望明恩。,唐,律诗
无题,苏轼,轻汗微微透碧纨。明朝端午浴芳兰。流香涨腻满晴川。彩线轻缠红玉臂，小符斜挂绿云鬟。佳人相见一千年。,宋,词
投贈通守陳虛中,謝薖,前驅負弩斾旌忙，凛凛寒風挟曉霜。人道奸藏有三穴，公知民病極千瘡。摇毫端是霹靂手，抵几還驚鳬鶩行。莫向琳宫坐閒冷，太阿何事匣中藏。,唐,律诗
偈頌一百二十三首  其六三,釋普度,虎巖巖下虎，咬人齒不露。踞地坐眈眈，南北無行路。翻身一擲更無蹤，虛空拍掌須彌舞。萬象森羅，一時痛苦。石人木人淚如雨。,唐,词
无题,何大圭,鱼尾霞收明远树。翠色黏天，一叶迎风举。一笑相逢蓬海路。人间风月如尘土。翦水双眸云鬓吐。醉倒天瓢，笑语生香雾。此会未阑须记取。蟠桃几度吹红雨。,宋,词
和謝夢叟思鄉用李巽伯韻,王庭珪,江頭野老哭聲哀，宮殿千門安在哉。御路初傳鼙鼓動，驛塵猶見荔枝來。九重奇禍遽如許，四海軍書重困催。家在雙龍雙闕下，亂雲春思益難裁。,唐,律诗
无题,吴潜,风韵彻。满架平平铺雪。贾女何郎盟共结。睡浓香更冽。春去悄怀怎说。却喜不闻蹄鴂。月夜时来闲蹀屧。故园三载别。,宋,词
覽春牓喜孫鄠成名,曹松,門外報春牓，喜君天子知。舊愁渾似雪，見日總消時。塔下牡丹氣，江頭楊柳絲。風光若有分，無處不相宜。,唐,律诗
无题,陆游,小院蚕眠春欲老。新巢燕乳花如扫。幽梦锦城西。海棠如旧时。当年真草草。一棹还吴早。题罢惜春诗。镜中添鬓丝。,宋,词
兵要望江南 委任第一（京本作「占委任第一」二十六首） 五,易靜,諸屬幕，必（京本作「須」）是選賢（辛本、川本作「堪」、京本作「沉」）良。勿取（京本作「使」）門高（京本作「風」）當勢位，無私親舊與鄉邦（京本作「同鄉」）。曲順（京本作「邪曲」）定爲殃。,唐,词
挽周晉仙二首  其二,蘇泂,雪跨冰懸句盡珍，生前已自外其身。重來不見長安道，猶恐虛空遇若人。,唐,绝句
西路口山店,陸游,日薄霜清十月天，馬蹄聲裏送流年。店當古路三乂處，山似孤雲兩角邊。淹泊自悲窮不醒，衰殘更著病相纏。榆關瀚海知何在，目送飛鴻入暮烟。,唐,律诗
句,洪興祖,願公十襲勿浪出，六丁取將飛辟歷。,唐,诗
无题,刘辰翁,炼花为露玉为瓶。佳客为频倾。耐得风霜满鬓，此身合是金茎。墙头竹外，洞房初就，画阁新成。嚼得梅花透骨，何愁不会长生。,宋,词
次韻和光祿錢卿二首 二,章孝標,閑論憂王室，愁眉仗酒開。方嗟三覆役，又喜四愁來。晨起螢穿竹，晡餐鳥下苔。同期陽月至，靈室祝葭灰。,唐,律诗
唐書局叢莽中得芸香一本,梅堯臣,有芸如苜蓿，生在蓬藋中。草盛芸不長，馥烈隨微風。我來偶見之，乃穉彼蘙蒙。上當百雉城，南接文昌宮。借問此何地，刪修多鉅公。天喜書將成，不欲有蠹蟲。是産茲弱本，蒨爾發荒叢。黄花三四穗，結實植無窮。豈料鳳閣人，偏憐葵葉紅。,唐,诗
送鄭猷歸福唐,曹勛,君家有唐第一人，耕隠谷口同子真。臨安始終三十載，我亦掛冠君歸閩。重話向來倦游處，蒼顔禿鬢皆如銀。喜君南歸不可從，雁飛時寄天台春。,唐,律诗
送符正民罷倅永嘉,鄭剛中,去年斂板趨庭側，門前楊柳如金色。今年公去柳何如，已作涼陰舞寒碧。歲月忽怱無足恨，離合人生那免得。身如汀雁偶相逢，自是不須論定跡。我今胡爲抱不滿，攀轅益爲邦人惜。永嘉雄望城海濱，吏久不良民弊積。年來開府皆鉅公，旁助剗除知有力。歲當乙卯夏不雨，旱霧吹風千里赤。愛人節費惜錙銖，廪廥單窮猶足食。北方興師日千金，州縣皇皇慮供億。溥哉時發仁人言，未至取魚憂竭澤。青衫幕吏有何能，造物見憐相抆拭。自知愚拙生霾霧，臨事昏蒙無遠識。天機遇觸狂態作，掐鼻炙眉成痼癖。唯公道眼借餘青，頗許披心露真率。人生感恩未易言，正恐不能同木石。仙才秀骨公所有，化作文章可華國。持身况若玉壺冰，透裏無塵只清白。暫分半刺聊爾耳，此豈能令公議塞。行當擺脱州縣冗，下跨秋風開六翮。夔龍有室俱可入，願吐詩書資碩畫。自餘強飯無足云，轉首潮平江樹隔。,唐,诗
英德道中,文天祥,海近山如沃，杼深屋半蕪。乾坤正風雨，軒冕總泥途。自歎鳶肩薄，誰憐鶴影孤。少年狂不醒，夜夜夢伊吾。,唐,律诗
无题,曹勋,秋杪喜新凉。烟淡池塘。团团岩桂作风光。多少水云萧散意，都付芬芳。雨逐漏声长。小院回廊。枕边清梦几悠扬。只恐四檐声未断，洗褪幽香。,宋,词
无题,萧廷之,木兔与金鸡。刑德临门有偶奇。炉内丹砂宜沐浴，防危。神水溶溶满玉池。年月日并时。刻里工夫一例推。著意研穷丹造次，毫厘。十月殷勤自保持。,宋,词
雜興十首  其五,陸游,冰壺冷浸玉芙蕖，三伏炎蒸一點無。凈洗硯池潴墨瀋，乘凉要答故人書。,唐,绝句
无题,张元干,乱山深处。雪拥溪桥路。晓日乍明催客去。惊起玉鸦翻树。翠衾香暖檀灰。一枝想见疏梅。凭仗东风说与，画眉人共春回。,宋,词
恭進郊祀慶成詩五首  其二,周紫芝,黄屋登原廟，青圭祀泰壇。盡循周制度，還列漢衣冠。扇影金根静，旂翻豹尾寒。近瞻天有喜，宗社慶重安。,唐,律诗
无题,仇远,愁云歇雨，净洗一奁秋霁。枝上鹊、欲栖还起。曲阑人独倚。持杯酌月，月未醉、笑人先醉。忘醉倚、木犀花睡。满衣花影碎。,宋,词
无题,王禹,雨恨云愁，江南依旧称佳丽。水村渔市。一缕孤烟细。天际征鸿，遥认行如缀。平生事。此时凝睇。谁会凭阑意。,宋,词
无题,沈瀛,姑孰名邦，黄山畔、古台巍立。秋渐老、重阳天气，郊原澄碧。隐隐西州增远望，长江一带平如席。怅英雄、千古到如今，空遗迹。吴太守，文章伯。寻胜事，酬佳节。拥笙歌千骑，遍游南陌。襟带江城当一面，折冲千里无强敌。更行看、击楫溯中流，妖氛息。,宋,词
沉陰欲雪與同列會飲南齋,司馬光,簿領日沈迷，從容樂事稀。賓朋幸相值，樽酒不須違。慘澹愁雲積，參差遠樹微。淹留勿輕散，待取雪花飛。,唐,律诗
句  其一二,宋祁,金衣瑞羽迎風展，琮栗仙杯壓霧斜。,唐,诗
无题,贺铸,日日春风楼上。不见石城双桨。鸳枕梦回时，烛泪屏山相向。流荡。流荡。门外白苹溪涨。,宋,词
无题,陈从古,日借轻黄珠缀露。困倚东风，无限娇春处。看尽夭红浑谩语。淡妆偏称泥金缕。不共铅华争胜负。殿后开时，故欲寻春去。去似朝霞无定所。那堪更著催花雨。,宋,词
瑯琊山六題 瑯琊谿,歐陽修,空山雪消谿水漲，遊客渡谿橫古槎。不知谿源來遠近，但見流出山中花。,唐,绝句
題橋南書院圖卷,韓淲,幾年來往柯山下，合到橋南書院中。邂逅立談知地勝，從容抵掌見詩窮。心情信自一廛足，眼力從他萬馬空。煮茗燒香了吾事，試聽灘瀨落秋鴻。,唐,律诗
再送呂明府,徐積,昨泛江都船，曾作寒冷篇。今浮清洛水，仍是清風裏。野岸有幽花，孤村有酒家。此酒與此花，尤宜日西斜。大抵人生要自樂，保必持花與杯酌。有無酒花俱笑吟，爲我回頭望南郭。,唐,词
无题,魏了翁,岁岁为公寿，著语不能新。自公持节北去，我亦有遐征。坐我碧瑶洞府，被我石楠嘉荫，冰柱向人清。待屈西风指，王事有期程。我尝闻，由汉水，达河津。痴牛呆女会处，应有泛槎人。便向汉川东畔，直透银河左界，去上白云京。袖有传婿研，我欲丐馀芬。,宋,词
无题,刘辰翁,万事如花不可期。花不堪持。酒不堪持。江天雪意使人迷。翦一枝枝。歌一枝枝。歌者不来今几时。姜影无词。张影无词。不歌不醉不成诗。歌也迟迟。雪也迟迟。,宋,词
次韻曾吉父食酥二首  其二,王洋,聞道金城煮𨢎䤙，貢包長伴雨兒梨。即今萬里風流在，浙水東頭又浙西。,唐,词
病中即事,艾性夫,支身惟首健，隨事與心違。病久藥爲飯，寒深火是衣。矮窗看日度，遠夢傍雲飛。可比梅花瘦，呼童試折歸。,唐,律诗
无题,李之仪,昨夜十分霜重，晓来千里书传。吴山秀处洞庭边。不夜星垂初遍。好事寄来禅侣，多情将送琴仙。为怜佳果称婵娟。一笑聊回媚眼。,宋,词
无题,苏轼,碧山影里小红旗。侬是江南踏浪儿。拍手欲嘲山简醉，齐声争唱《浪婆词》。西兴渡口帆初落，渔浦山头日未敧。侬欲送潮歌底曲，尊前还唱使君诗。,宋,词
无题,王炎2,爱日护轻暖，酝造小春时。桃溪云敛，一点郎星吐青辉。炼玉颜容难老，点漆精神如旧，不用摘霜髭。厌薄蓬莱景，戏踏两凫飞。潘花底，陶柳外，细民肥。万家喜色，融瑞气拥牙绯。凭仗春葱洗玉，领略朱樱度曲，引满又何辞。只待琴歌毕，安步上丹墀。,宋,词
无题,韩玉,捍拨声传酒绿，蔷薇面衬宫黄。娇波斜入鬓云长。眉与春山一样。潇洒不禁疏瘦，低回犹似思量。换花梨叶晚阴凉。说与三年梦想。,宋,词
无题,韩玉,折腰劳，弹冠望，纵飞蓬。笑造化、相戏穷通。风帆浪桨，暮成寒角晓楼锺。暗借霜雪鬓边来，惊对青铜。萧闲好，何时遂，门横水，迳穿松。有无限、杯月襟风。区区个甚，帝尧堂下足夔龙。不如闻早问溪山，高养吾慵。,宋,词
端午帖子 太上皇后閣 其五,周必大,兩宮眉壽古來稀，節物年年盛禁闈。桃印巧鎸蟲篆古，艾針斜映虎形威。,唐,绝句
无题,魏了翁,公在春官我已归。公来东蜀我居西。及公自遂移潼日，正我由潼使遂时。如有碍，巧相违。人生禁得几分飞。只祈彼此身长健，同处何曾有别离。,宋,词
无题,贺铸,闲情减旧。无奈伤春能作瘦。桂楫兰舟。几送人归我滞留。西门官柳。满把青青临别手。谁共登楼。分取烟波一段愁。,宋,词
履道見和復答之十首  其二,釋德洪,君馭秋風来，破我殘夏熱。方欣對榻眠，遽作虎谿别。,唐,绝句
五言侍宴延慶殿同賦別離得凌霜雁應詔,上官儀,涼沙起關塞，候雁下江干。流聲度迥月，浮影入長瀾。繫書天路遠，避繳曉風寒。□□□□曲，先驚霜翮殘。（同前）（按：以上三詩皆署「秘書郎弘文館直學士臣上官儀上」。張步雲《唐代逸詩輯存》收以上三詩。）。,唐,词
无题,无名氏,一札自天下，五马为民来。潜藩久须重镇，帝命出蓬莱。曾侍九重笔橐，暂剖一州符竹，人谓屈公材。儒术要扬历，玉业待规恢。庆三元，才四日，寿筵开。夜深仰视霄汉，南极映星台。休说石家父子，休说窦家昆季，乔木即三槐。归觐玉皇案，馀事付盐梅。,宋,词
三月二日奉詔赴西園曲宴席上賦呈致政開府太師三首  其一,張嵲,幅巾私第已歸休，當宁虚懷更款留。避寵雖辭持節冊，送行猶用濟川舟。城南舊圃扄花洞，洛下新莊引御溝。詔諭兩京居密邇，不妨乘興往還游。,唐,律诗
无题,毛滂,柳藏烟，云漏日。寒满雕盘玉食。风卷旆，水摇天。鱼龙挟彩船。水边人，波面乐。太守与民同乐。春好处，总随轩。花中谁状元。,宋,词
句,單氏,帝王師不得，日月老應難。,唐,诗
次韵答周提刑二首  其一,饒節,負弩先馳入翠藍，溪光山綠擁征驂。夜堂數刻談名理，却勝平生四海參。,唐,绝句
秋後一日書所見者,張侃,秋深山轉清，雨定水自綠。庭前牽牛花，粲粲悅人目。居官已年餘，竟日書吏牘。因閒窺化工，景象不一足。促織汝何爲，懶婦絲斷續。夜長清未眠，題詩燒短燭。,唐,诗
无题,赵以夫,众芳凋谢。堪爱处、老圃寒花幽野。照眼如画。烂然满地金钱，买断金钱无价。古香逸韵似高人，更野服、黄冠潇洒。向霜夜。冷笑暖春，桃李夭冶。襟期问与谁同，记往昔、独自徘怀篱下。采采盈把。此时一段风流，赖得白衣陶写。而今为米负初心，且细摘、轻浮三雅。沈醉也。梦落故国茅舍。,宋,词
昔昔鹽二十首 關山別蕩子,趙嘏,那堪聞蕩子，迢遞涉關山。腸爲馬嘶斷，衣從淚滴斑。愁看塞上路，詎惜鏡中顏。儻見征西雁，應傳一字還。,唐,律诗
无题,王自中,扁舟夜泛，向子陵台下，偃帆收橹。水阔风摇舟不定。依约月华新吐。细酌清泉，痛浇尘臆，唤起先生语。当年纶钓，为谁高卧烟渚。还念古往今来，功名可共，能几人光武。一旦星文惊四海，从此故人何许。到底轩裳，不如蓑笠，久矣心相与。天低云淡，浩然吾欲高举。,宋,词
无题,周邦彦,歌时宛转饶风措。莺语清圆啼玉树。断肠归去月三更，薄酒醒来愁万绪。孤灯翳翳昏如雾。枕上依稀闻笑语。恶嫌春梦不分明，忘了与伊相见处。,宋,词
秦中吟十首 五弦,白居易,清歌且罷唱，紅袂亦停舞。趙叟抱五弦，宛轉當胸撫。大聲麄若散，颯颯風和雨。小聲細欲絕，切切鬼神語。又如鵲報喜，轉作猨啼苦。十指無定音，顛倒宮徵羽。坐客聞此聲，形神若無主。行客聞此聲，駐足不能舉。嗟嗟俗人耳，好今不好古。所以綠窗琴，日日生塵土。,唐,诗
无题,晏几道,无端恼破桃源梦，明日青楼。玉腻花柔。不学行云易去留。应嫌衫袖前香冷，重傍金虬。歌扇风流。遮尽归时翠黛愁。,宋,词
佛眼侍者祖元血書華嚴八十卷以報母細而楷花石綱初得之藏諸塔寺後復失之復得之於京師,釋居簡,楚雲血指書法華，藏諸衡山竺僊家。自言剖匣待慈氏，凡指試觸轟雷車。思谿不落衡山後，行綴蠅頭三十九。停勻瘦勁妙鍾王，初終一字亡差謬。阿元曾透龍門去，失却登門最初步。筆端佛語血滴滴，直下發明根本部。一塵具有一卷經，破塵出經不動塵。塵塵剎剎盡三昧，一字一行皆正因。靜想生初常反照，雱然母血知多少。一支餘瀝何足云，貝葉悉書酬不了。蓮花七卷六萬言，浄明海眼伯仲間。諸經一寫復屢寫，大經血脈俱相關。六丁疇曩曾搜索，青氊解后銅駝陌。千金購得喜欲顛，十襲載歸花石船。恍如光焰騰雙劍，夜奪龍光寒不焰。遂令合浦有還珠，毋令滄海有遺珠。,唐,诗
无题,赵彦端,气佳哉寿域。正晓松呈翠，早梅施白。良辰值良月。看景星朝睹，洗空霜洁。珍图瑞牒。仰天心、锺在俊杰。向人间，化作如膏甘雨，莫放春歇。堪忆。三吴乐事，画戟凝香，舞衣回雪。风流胜绝。尊中酒，坐中客。问今年何事，骑鲸南去，久矣湘枫下叶。早归来，应取千龄，凤池旧列。,宋,词
无题,仲殊,天阔云高，溪横水远。晚日寒生轻晕。闲阶静、杨花渐少，朱门掩、莺声犹嫩。悔匆匆、过却清明，旋占得馀芳，已成幽恨。都几日阴沈，连宵慵困。起来韶华都尽。怨入双眉闲斗损。乍品得情怀，看承全近。深深态、无非自许。厌厌意、终羞人间。争知道、梦里蓬莱，待忘了馀香，时传音信。纵留得莺花，东风不住，也则眼前愁闷。,宋,词
无题,贺铸,云鲜日嫩东风软。雪初融、水清浅。粉□舞按迎春遍。似飞动、钗头燕。深折梅花曾寄远。问谁为、倚楼凄怨。身伴未归鸿，犹顾恋、江南暖。,宋,词
過桃源,釋斯植,□□□□□□□，生涯心在鳳凰臺。桃花曉落水流去，山鳥晚啼風送來。古樹影摇霜月滿，冷猿聲裂碧雲開。長關春有愁人分，驛馬相逢去不回。,唐,律诗
訪伯父幽居,樂雷發,對坐如禪舍，閒燒石乳香。書看新講義，藥問未傳方。僕語梅花裏，僧經竹案傍。題詩吾豈敢，窗戶半吟章。,唐,律诗
无题,赵长卿,冰檐垂箸，雪花飞絮，时方严肃。向寻常摇曳，凡花野草，怎生敢夸红绿。江梅孤洁无拘束。只温然如玉。自一般天赋，风流清秀，总不同粗俗。,宋,词
无题,辛弃疾,把江山好处付公来，金陵帝王州。想今年燕子，依然认得，王谢风流。只用平时尊俎，弹压万貔貅。依旧钧天梦，玉殿东头。看取黄金横带，是明年准拟，丞相封侯。有红梅新唱，香阵卷温柔。且华堂、通宵一醉，待从今、更数八千秋。公知否，邦人香火，夜半才收。,宋,词
无题,苏轼,千古龙蟠并虎踞。从公一吊兴亡处。渺渺斜风吹细雨。芳草渡。江南父老留公住。公驾飞车凌彩雾。红鸾骖乘青鸾驭。却讶此洲名白鹭。非吾侣。翩然欲下还飞去。,宋,词
无题,欧阳修,刘郎何日是来时。无心云胜伊。行云犹解傍山飞。郎行去不归。强匀画，又芳菲。春深轻薄衣。桃花无语伴相思。阴阴月上时。,宋,词
无题,向子諲,小雨度微云，快染一天新碧。恰到中秋佳处，是芳年华日。冰轮莫做九分看，天意在今夕。先占广寒风露，怕姮娥偏得。,宋,词
借虛谷太博狂吟十詩韻書懷併呈太博  其二,楊公遠,竹馬纔拋又是翁，年來自覺轉疎慵。欲開竹下三三逕，還借毫端六六峰。處世竟無非理事，對人那有可慙容。浮沈聊爾從吾好，却笑南陽說卧龍。,唐,律诗
和普公賦東園十題 紫竹,梅堯臣,西南産脩竹，色異東筠綠。裁簫映檀脣，引枝宜鳳宿。移從幾千里，不改生幽谷。,唐,诗
无题,向子諲,春山和恨长，秋水无言度。脉脉复盈盈，几点梨花雨。深深一段愁，寂寂无行路。推去又还来，没个遮栏处。,宋,词
无题,辛弃疾,客来底事逢迎晚。竹里鸣禽寻未见。日高犹苦圣贤中，门外谁酣蛮触战。多方为渴寻泉遍。何日成阴松种满。不辞长向水云来，只怕频烦鱼鸟倦。,宋,词
无题,刘一止,淡月精神，疏梅风韵。粉香融脸胭脂润。袖痕犹带玉虬烟，六朝窄样裁宫锦。眉黛分愁，眼波传信。酒阑画烛交红影。有期无定却瞋人，索强我早谙伊性。,宋,词
无题,魏了翁,射洪官酒元曾醉。又六十八年重至。长江驿畔水如蓝，也应似、向人重翠。人生岂必高官贵。愿长对、诗书习气。陶家髻子作宾筵，有如个、嘉宾也未。,宋,词
无题,晁端礼,高阳方面，河间都会，三关地最称雄。粉堞万层，金城百雉，楼横一带长虹。烟素敛晴空。正望迷平野，目断飞鸿。易水风烟，范阳山色有无中。安边暂倚元戎。看纶巾对酒，羽扇摇风。金勒少年，吴钩壮士，宁论卫霍前功。乃眷在清衷。恐凤池虚久，归去匆匆。幸有佳人锦瑟，玉笋且轻拢。,宋,词
无题,卢祖皋,玉钩裁，罗袜浅。心事漫拈针线。钗半亸，鬓慵梳。新来消瘦无。江南路。花无数。春梦不知何处。帘影转，瞑禽西。看看眉黛低。,宋,词
夢山中故人,朱熹,風雨蕭蕭已送愁，不堪懷抱更離憂。故人只在千巖裏，桂樹無端一夜秋。把袖追歡勞夢寐，舉杯相屬暫綢繆。覺來却是天涯客，簷響潺潺瀉未休。,唐,律诗
无题,蔡伸,明眸秀色，别是天真潇洒。更鬓发堆云，玉脸淡拂轻霞。醉里精神，众中标格谁能画。当时携手，花笼淡月，重门深亚。巫峡梦回，已成陈事，岂堪重话。谩赢得、罗襟清泪，鬓边霜华。念□伤怀，凭阑烟水渺无涯。秦源目断，碧云暮合，难认仙家。,宋,词
无题,吴淑姬2,烟霏霏。雪霏霏。雪向梅花枝上堆。春从何处回。醉眼开。睡眼开。疏影横斜安在哉。从教塞管催。,宋,词
睡,呂本中,終日題詩詩不成，融融午睡夢頻驚。覺來心緒都無事，牆外啼鶯一兩聲。,唐,绝句
友人以人參見惠因以詩謝之,皮日休,神草延年出道家，是誰披露記三椏。開時的定涵雲液，斸後還應帶石花。名士寄來消酒渴，野人煎處撇泉華。從今湯劑如相續，不用金山焙上茶。,唐,律诗
无题,杨无咎,溅溅不住溪流素。忆曾记、碧桃红露。别来寂寞朝朝暮。恨遮乱、当时路。仙家岂解空相误。嗟尘世、自难知处。而今重与春为主。尽浪蕊、浮花妒。,宋,词
春日謫居書事,唐庚,四十緇成素，清明綠勝紅。形容千慮後，門館一貧中。白日時時别，青蕪處處同。此生唇舌裏，啼鳥暮春風。,唐,律诗
无题,刘过,一琐窗儿明快。料想那人不在。熏笼脱下旧衣裳，件件香难赛。匆匆去得忒煞。这镜儿、也不曾盖。千朝百日不曾来，没这些儿个采。,宋,词
谷簾泉,李綱,甘泉多自名山出，世品谷簾爲第一。淄澠之水不易辨，臆說詎敢評得失。廬山深處爲谷簾，度嶺穿雲費時日。道人裹飯時一到，敲火烹茶資野逸。坐令僕隸致瓶甖，是非誠否良難詰。世間知味定何人，食蔗多謂甜於蜜。居然真僞相混殽，往往循名因去實。何似家山陸子泉，石縫迸出蒼龍淵。山中空洞乳滿腹，一派下作梁谿源。清甘著舌久不散，持以瀹茗增芳妍。華堂石甃與覆護，好事汲取肩相駢。有時置酒飲其上，醉滌肺腑塵煩蠲。緘題寄遠無僞者，貴賤均飲初不偏。彼如幽人在空谷，此若佳客臨風前。未須細較味優劣，且問所處誰爲賢。,唐,诗
漢詔郡縣行鄉飲酒禮頌詩  其五,洪遵,先聖嚴嚴，拜跪薦祭。冠纓莘莘，鱗差櫛比。,唐,其他
无题,王以宁,千古黄州，雪堂奇胜，名与赤壁齐高。竹楼千字，笔势压江涛。笑问江头皓月，应曾照、今古英豪。菖蒲酒，窊尊无恙，聊共访临皋。陶陶。谁晤对，粲花吐论，宫锦纫袍。借银涛雪浪，一洗尘劳。好在江山如画，人易老、双鬓难茠。升平代，凭高望远，当赋反离骚。,宋,词
无题,刘辰翁,灯共墙檠语。记昨朝、芒鞋蓑笠，冷风斜雨。月入宫槐槐影澹，化作槐花无数。恍不记、鳌头压处。不恨扬州吾不梦，恨梦中、不醉琼花露。空耿耿，吊终古。千蜂万蝶春为主。怅何人、老忆江南，北朝开府。看取当年风景在，不待花奴催鼓。且未说、春丁分俎。一曲沧浪邀吾和，笑先生、尚是邯郸步。如秉苘，续残炬。,宋,词
詠史 金日磾 其二,陳普,牽馬胡兒共擁昭，同功同德不同驕。麒麟閣上塵埃面，羞見芬芳七葉貂。,唐,绝句
无题,无名氏,乘鸾驾鹤，问神仙何日，崧高生甫。飞下琼台，因报道，恰是今年夏五。饮了蒲觞，才经半月，昴宿行初度。荣华富贵，一时都由分付。曾记三月春浓，花风烂熳，吹散鸳鸯侣。虽则烧香遥祝寿，争似手斟香醑。便驾云軿，去登绣阁，说个诚心语。蟠桃熟未，请伊亲问王母。,宋,词
次韻方虛谷遷居,邵桂子,家住千峰落照邊，移家三泖白鷗前。東鄰舊日秦侯隠，西路新巢衛叟還。當日釣游頻入夢，何事婚嫁送歸田。會須共跨青溪鶴，點易寒窗伴老仙。,唐,律诗
无题,向子諲,云无天净。明月端如镜。乌鹊绕枝栖未稳。零露垂垂珠陨。扁舟共绝潮河。秋风别去如梭。今夜凄然对影，与谁斟酌姮娥。,宋,词
无题,无名氏,七张机。鸳鸯织就又迟疑。只恐被人轻裁剪，分飞两处，一场离恨，何计再相随。,宋,词
无题,潘阆,长忆孤山，山在湖心如黛簇。僧房四面向湖开。轻棹去还来。芰荷香喷连云阁。阁上清声檐下铎。别来尘土污人衣。空役梦魂飞。,宋,词
用元韻答銛老  其一,王炎,人間得喪等樗蒲，何似繙經擁地爐。尚學湯休頻覓句，儻逢元亮一傾壺。,唐,绝句
納火祀大辰十二首 大辰位酌獻用《祐安》。,郊廟朝會歌辭,庶功備矣，休德昭明。天地釀和，鬰鬯斯清。玉瓚以酌，瑶觴載盈。周流常羊，來燕來寧。,唐,其他
无题,倪偁,森然修竹满晴窗。山色净明妆。无限凄凉古意，白苹红蓼斜阳。松风一枕借僧床。馥馥桂花香。暂远世尘萦染，坐令心地清凉。,宋,词
漢武,任隨,殊庭深恨隔仙曹，桂館蜚廉事轉勞。銀闕尚沈滄海闊，井幹空拂絳河高。萯陽弋獵侵多稼，朔塞旌旗照不毛。苦信凴虛王母說，東方三度竊蟠桃。,唐,律诗
南臺點集海艦,李洪,粵國無諸故壘摧，吐吞江海亦雄哉。峯巒疊疊青螺髻，翠幄重重錦繡堆。破浪乘風浮戰艦，荒煙落日傍龍臺。倦遊已喜瓜期近，立馬沙邊更幾回。,唐,律诗
无题,袁去华,春愁错莫。风定花犹落。斗草踏青闲过却。乳燕鸣鸠自乐。行人江北江南。满庭萱草毵毵。且恁亡忧可矣，只他怎解宜男。,宋,词
解舟遇風暫泊岳陽城下正對君山,王十朋,入湖初訝君山遠，無翼可隨鷗鷺群。繫纜中流忽相對，江湖心亦不忘君。,唐,绝句
春思,黄公度,紅入西園早，青歸平野多。日長花欲睡，風軟幕微波。萬戶茅柴酒，一聲欵乃歌。天涯春漫好，無奈客愁何。,唐,律诗
无题,欧阳修,江南柳，花柳两相柔。花片落时粘酒盏，柳条低处拂人头。各自是风流。江南月，如镜复如钩。似镜不侵红粉面，似钩不挂画帘头。长是照离愁。,宋,词
无题,康与之,晚来一霎风兼雨，洗尽炎光。理罢笙篁。却对菱花淡淡妆。绛绡缕薄冰肌莹，雪腻酥香。笑语檀郎。今夜纱厨枕簟凉。,宋,词
无题,杜安世,花不尽，柳无穷。应与我心同。觥船一棹百分空。何处不相逢。朱弦悄。知音少。天若有情应老。劝君看取利名场。今古梦忙忙。,宋,词
无题,闾丘次杲,横江一抹是平沙。沙上几千家。得到人家尽处，依然水接天涯。危栏送目，翩翩去鹢，点点归鸦。渔唱不知何处，多应只在芦花。,宋,词
次韵彥章三首  其二,韓淲,展轉尋思讀此詩，情文俱盡見於辭。爲公行坐沈吟久，不覺牀間日影移。,唐,绝句
无题,胡世将,神州沈陆，问谁是、一范一韩人物。北望长安应不见，抛却关西半壁。塞马晨嘶，胡笳夕引，赢得头如雪。三秦往事，只数汉家三杰。试看百二山河，奈君门万里，六师不发。阃外何人回首处，铁骑千群都灭。拜将台敧，怀贤阁杳，空指冲冠发。阑干拍遍，独对中天明月。,宋,词
竹洲見寄次韵,汪莘,朱宮瓦缶鳴，汙澤黄鍾屏。古來會通籍，作者能籤整。翁如食橄欖，但願回味永。只今竹洲上，伏臘仰公廩。玩彼易外象，付此卦中影。遥知疏桐下，缺月見深省。我來如征鴻，愛此沙洲冷。他年直紫薇，夢斷青絲綆。舊游倘入念，折簡肯相命。新詩蒙剪拂，爲憐伍噲等。駕言載雙榼，卜日問三徑。預約清樽月，雲頭開金餠。,唐,诗
憶江南寄純如五首  其三,蘇軾,人在畫屏中住，客依明月邊遊。未卜柴桑舊宅，須乘五湖扁舟。,唐,其他
從軍行  其一,嚴羽,朔風嘶馬動，遥想雁門秋。負劍辭鄉邑，彎弓赴國讎。黄榆連白草，河隴去悠悠。報主男兒事，焉論萬戶侯。,唐,律诗
次王子元韻二首  其二,張侃,皮骨三年走道塗，移文良負北山居。甘貧我固輕諸阮，勇退吾猶恥二疏。好著短衣看射虎，休彈長劍爲無魚。人生識字多憂患，飽睡從今莫讀書。,唐,律诗
過青陽齊丘舊隠  其二,周南,利盡漁民五季年，誰蠲丁口畝輸錢。不將公量收家邑，漫把徵賢改應天。,唐,绝句
无题,魏了翁,世道何常，都一似、水流云出。叹自古、燕巾滥宝，楚山迷璧。老我如今观变熟，行藏语嘿惟时适。似沧溟、容得乘禽飞，双凫集。花露晓，松风夕。经味永，山光吸。历岩中考第，案头月日。物欲强时心节制，才资弱处书扶掖。拟棕鞋、桐帽了平生，投簪舄。,宋,词
出都,陸游,重入修門甫歲餘，又攜琴劍返江湖。乾坤浩浩何由報，犬馬區區正自愚。緣熟且爲蓮社客，伻來喜對草堂圖。西廂屋了吾真足，高枕看雲一事無。,唐,律诗
无题,无名氏,渐纷纷、木叶下亭皋，秋容际寒空。庆屏山南畔、龟游绿藻，鹤舞青松。缥缈非烟非雾，喜色有无中。帘幕金风细，香篆濛濛。好是庭闱称寿，簇舞裙歌板，欢意重重。况芝兰满砌，行见黑头公。看升平、乌栖画戟，更重开、大国荷荣封。人难老，年年醉赏，满院芙蓉。,宋,词
无题,乐婉,相思似海深，旧事如天远。泪滴千千万万行，更使人愁断肠。要见无因见，了拚终难拚。若是前生未有缘，待重结、来生愿。,宋,词
无题,何梦桂,记年时、人人何处，长亭曾共尊酒。酒阑归去行人远，折不尽长亭柳。渐白首。待把酒送君，恰又清明后。青条似旧。问江北江南，离愁如我，还更有人否。留不住，强把蔬盘瀹韭。行舟又报潮候。风急岸花飞尽也，一曲啼红满袖。春波皱。青草外，人间此恨年年有。留连握手。叹人世相逢，百年欢笑，能得几回又。,宋,词
无题,陈德武,黄梅雨住。青草池塘暮。轻许天然乐两部。遥想周郎不顾。生憎利口喃喃。凭谁井塞泥缄。最是玉人枕上，几回梦断江南。,宋,词
存目  其七六,蘇軾,詩題：蓮五首首句：城中擔上賣蓮房綠玉蜂房白玉蟬蜂不禁人採蜜忙山蜂愁雨損蜂兒蜂兒來自宛溪中。,唐,其他
次日再次韻三首  其二,陳造,微吟緩步愜晴沙，聊謝愔愔載婦車。時遣貰貂邨店酒，回思縛虎長官衙。春山好著屏中色，吟筆誰添錦上花。不妨習池風月主，只今何處問詩家。,唐,律诗
奉和張岳州王潭州別詩二首 二,韋嗣立,昔時陪二賢，纓冕會神仙。一去馳江海，相逢共播遷。無因千里駕，忽覩四愁篇。覽諷歡何已，歡終徒愴然。,唐,律诗
村居即事六言十首  其七,劉克莊,一把算未能下，萬戶棋苦不高。老子腹中無物，渠儂笑裏有刀。,唐,其他
宿開平寺去劍浦二十里有泉石之勝曩與郡守謝德夫同遊今一紀矣溪山草木依然住持猶舊人也感嘆有作二首  其一,李綱,舊遊渾似夢，佳處每難忘。地僻溪山秀，春深草木香。世途方梗棘，老景自凄涼。衲子那知此，閑中氣味長。,唐,律诗
无题,张抡,人间何处难忘酒。六花投隙琼瑶透。火满地炉红。萧萧屋角风。飘摇飞絮乱。浩荡银涛卷。一盏此时乾。清吟可那寒。,宋,词
廬陵樂府十首  其三,郭祥正,與子初執手，效彼瑟與琴。子去既不返，誰復知我心。寶刀能切玉，願斷金烏足。留住枝上春，花紅葉長綠。懊惱復懊惱，憔悴變妍好。不見庭中蘭，埋没隨百草。,唐,诗
无题,刘一止,台上风光浓欲滴，傍阑芳桂阴成。乱山相对长官青。琢诗能句好，举酒见心倾。团扇不应秋后弃，几年仁惠风行。渭城柳色若为情。一尊松竹底，三唱和秋声。,宋,词
无题,黄载,迅影凋年，嫩晴贳暖，意行问讯春色。不知春在谁家，闯香幔拢玉勒。一枝竹外，似欲诉、经年相忆。奈情多、难剪愁来，寂寞水寒烟碧。吟正好、悲笳唤恨，酒正殢、夕阳催客。殷勤片月飞来，更随暗香细索。横斜瘦影，看尽未开时消息。为春来，还怕春多，肠断夜阑霜笛。,宋,词
戲示江協律漢,程俱,酸寒北山尉，憔悴孔州守。枯魚同處陸，濡沬賴詩酒。當時年尚壯，意氣亦何有。祇今雙鬢華，十載一回首。仕初君似遇，遊倦吾已醜。邂逅記昔遊，空嗟漢南柳。,唐,诗
送京運使赴召二首  其二,趙蕃,一官不恨落羈縻，正謂邊頭獄訟稀。但有膠膠還擾擾，略無是是與非非。詩書舊學渾忘却，夢寐衡祠放得歸。邂逅兩臺俱趣召，蓴鱸於此合知幾。,唐,律诗
无题,张矩,甃澌冱晓，篙水涨漪，孤山渐卷云簇。又见岸容舒腊，菱花照新沐。横斜树，香未北。倩点缀、数梢疏玉。断肠处，日影轻消，休怨霜竹。帘上涌金楼，酒滟酥融，金缕试春曲，最好半残鳷鹊，登临快心目。瑶台梦，春未足。更看取、洒窗填屋。灞桥外，柳下吟鞭，归趁游烛。,宋,词
題詹仲信所藏米元暉雲山小幅二首  其一,陸游,俗韵凡情一點無，開元以上立規模。鏡湖老監空揮泪，想見楚江清曉圖。,唐,绝句
无题,柳永,渡口、向晚，乘瘦马、陟平冈。西郊又送秋光。对暮山横翠，衬残叶飘黄。凭高念远，素景楚天，无处不凄凉。香闺别来无信息，云愁雨恨难忘。指帝城归路，但烟水茫茫。凝情望断泪眼，尽日独立斜阳。,宋,词
城南五題 玉津園,穆脩,君王未到玉津遊，萬樹紅芳相倚愁。金鎖不開春寂寂，落花飛出粉牆頭。,唐,绝句
无题,张先,绿净无痕，过晓霁清苕，镜里游人。红柱巧，彩船稳，当筵主、秘馆词臣。吴娃劝饮韩娥唱，竞艳容、左右皆春。学为行雨，傍画桨，从教水溅罗裙。溪烟混月黄昏。渐楼台上下，火影星分。飞槛倚，斗牛近，响箫鼓、远破重云。归轩未至千家待，掩半妆、翠箔朱门。衣香拂面，扶醉卸簪花，满袖馀煴。,宋,词
无题,陆游,岁晚喜东归，扫尽市朝陈迹。拣得乱山环处，钓一潭澄碧。卖鱼沽酒醉还醒，心事付横笛。家在万重云外，有沙鸥相识。,宋,词
登金陵鳳凰臺,李白,鳳凰臺上鳳凰遊，鳳去臺空江自流。吳宮花草埋幽徑，晉代衣冠成古丘。三山半落青天外，二水中分白鷺洲。總爲浮雲能蔽日，長安不見使人愁。,唐,律诗
无题,朱雍,帘栊月上时，寂寞东风里。又是立黄昏，梅影临窗绮。玉梅清夜寒，梦断还无寐。晓角一声残，吹彻人千里。,宋,词
飲後夜醒,白居易,黃昏飲散歸來臥，夜半人扶強起行。枕上酒容和睡醒，樓前海月伴潮生。將歸梁燕還重宿，欲滅窗燈却復明。直至曉來猶妄想，耳中如有管弦聲。,唐,律诗
含雲寺書事六絕句  其六,楊時,蝶夢輕揚一室空，夢回誰識此身同。窗前月冷松陰碎，一枕溪聲半夜風。,唐,绝句
書薛公肅山齋,李流謙,愛山仍以山名齋，問山何許簷周回。午窗睡足一笑起，風吹市聲不到耳。插貂鳴玉主人事，山不撩君君自戲。細思却合幽人居，分我半几來讀書。,唐,律诗
送李元中,洪朋,夙聞龍眠山，綠蘿隠浄嘯。中有三李君，若人年獨妙。心賞悵若遺，風期可同調。如何古豫章，邂逅共一笑。佛海穿溟涬，理窟刮奧窔。茗椀對濤江，床跗視雲嶠。足明青葱樹，合在紅塵表。追隨杖屨遨，浩蕩城郭眺。觀乎大寧作，頗復近道要。凉飆隕疏葉，行子動歸棹。願君崇明德，慰我記末照。,唐,诗
无题,赵长卿,春色烘衣暖，宫梅破鼻香。尽驱和气入兰堂。又是轻云微雨、下巫阳。酒带欢情重，醺醺气味长。晚来拂拭略梳妆。笑指一钩新月、上迥廊。,宋,词
无题,王之道,熙熙台上。秋色增清壮。和气溢，祥烟扬。淮山供杂俎，湖水浮新酿。人共仰，貔貅坐拥诗书将。箫鼓声嘹亮。珠翠环相向。回妙舞，迟妍唱。竟斟长命斝，同试沧溟量。锋车往，东归遂继华原相。,宋,词
謫辰州,王庭珪,得失真何事，文章妙入場。隱身三十載，汗簡幾千張。名落江湖外，氣干牛斗傍。吾衰任飄泊，朝夕渡沅湘。,唐,律诗
城固道中先寄  其一,韋驤,暌違旬浃似朝晡，勞想清冰映玉壺。謾寄小詩馳鄙意，更能還貺雅篇無。,唐,绝句
暮春,衛宗武,跨馬尋春去，未容春便歸。山浮天際色，雲弄水中暉。綠長千林暗，紅無一片飛。茅茨籬落外，惟有菜花肥。,唐,律诗
无题,管鉴,中秋重九，等闲虚过，多病全疏酒盏。初寒时候试新醅，正好为、霜螯持满。诗情未减，酒肠宽在，且趁尊前强健。百年三万六千场，试屈指、如今过半。,宋,词
次韻梁諫議吳殿院二詩 江皋晚望,史浩,煙銷晴日淡籠沙，佇立江皋望眼賒。金剎倚空知梵宇，青蓑著艇見漁家。時平喜聽三京復，亂定還拚兩鬢華。丘壑滿胸隨處好，不妨旌旆過雲涯。,唐,律诗
同陳宰黄簿游靈山八首宰云吾輩可謂忙裏偷閑苦中作樂以八字爲韻  其六,陳造,名山吾敢忘，獨往興易窮。勝游得勝士，杖屨凜生風。表表益者友，當求古人中。今世習鑿齒，前身黄石公。,唐,律诗
同諸公袁郎中宴筵喜加章服,劉長卿,手詔來筵上，腰金向粉闈。勳名傳舊閣，蹈舞著新衣。白社同遊在，滄洲此會稀。寒笳發後殿，秋草送西歸。世難常摧敵，時閑已息機。魯連功可讓，千載一相揮。,唐,诗
无题,吴泳,金柝声中，铁衣影里，仍旧上元。况银花亸鬓，看承春色，蜡珠照坐，暖熟丰年。宝月分明无缺玷，须洗尽黄云别看天。无限意，且平开莲浦，小作桃源。灯花夜来有喜，捷书便驰至军前。响乐棚高处，何妨颂圣，体筵侧傍，仍与中贤。不会山人行乐意，道刚把风花作事权。言不尽，倩梅吹汉曲，莺答虞弦。,宋,词
无题,朱敦儒,翦胜迎春后，和风入律频催。前回下叶飞霜处，红绽一枝梅。正遇时调玉烛，须添酒满金杯。寻芳伴侣休闲过，排日有花开。,宋,词
无题,辛弃疾,近来何处有吾愁，何处还知吾乐。一点凄凉千古意，独倚西风寥廓。并竹寻泉，和云种树，唤做真闲客。此心闲处，不应长藉邱壑。休说往事皆非，而今云是，且把清尊酌。醉里不知谁是我，非月非云非鹤。冷露风高，松梢桂子，醉了还醒却。北窗高卧，莫教啼鸟惊著。,宋,词
送河中楊少府宴崔駙馬宅,姚合,鳳凰樓下醉醺醺，晚出東門蟬漸聞。不使鄉人治驛路，却將家累宿山雲。閑時採藥隨僧去，每月請錢共客分。縣吏若非三載滿，自知無計更尋君。,唐,律诗
茅山雨中,張堅,踈踈霧雨閟朝晴，不那浮雲先自生。傳語洞靈休勒駕，而今逋客已歸耕。,唐,绝句
梅花,陳亦梅,江郊車馬滿斜輝，爭赴城南未掩扉。要識梅花無盡藏，人人襟袖带香歸。,唐,绝句
无题,严仁,花明柳暗，一天春色绕朱楼。断鸿声唤人愁。欲问归鸿何处，身世自悠悠。正东风留滞，楚尾吴头。追思旧游。叹双鬓、飒惊秋。可惜等闲孤了，酒令花筹。断弦难续，谩题诗、分付水东流。流不到、蓬岛瀛洲。,宋,词
无题,葛郯,归去来兮，心空无物，乱山不斗眉峰。夜禅久坐，窗晓日升东。已绝乘槎忘想，沧溪迥、不与河通。维摩室，从教花雨，飞舞下天空。何人，开宴豆，楚羹莼嫩，吴脍盘丰。看一声欸乃，落日收筒。应笑红尘陌上，津亭暮、十里斜风。从今去，青鞋黄帽，分付紫髯翁。,宋,词
今旦,張耒,今旦寒氣至，晨坐進一杯。一杯未能已，三酌竟空罍。我有胸臆事，欲言誰使陪。往往中夜歎，鬰結無由開。頼此樽中君，破悶有後來。時時從之遊，報我以歡咍。古國多寒肴，老妻治炮煨。誰云一日富，此價萬瓊瑰。,唐,诗
邙山古意,薛曜,昔掩佳城路，曾驚壑易遷。今接宜都里，翻疑海作田。鏤鼎名應大，生金字不傳。風飆吹白日，羅綺拭黃泉。象鳳笙留國，成龍劒上天。長樂移新壟，咸陽失舊阡。川流徒漫漫，神理竟綿綿。佇見飛來鶴，沈嗟不學仙。,唐,诗
无题,陈亮,菊花细雨。萧萧红蓼汀渚。景物渐幽，风致如许。秋未暮。又值吾初度。看天宇。正澄清欲往，登高未也，红尘当面飞舞。几人吊古。乌帽牢收取。短发还羞觑。遐寿身、近五云深处。,宋,词
无题,姚述尧2,霜风初过，正仙吏微吟，诗喉清咽。静对南山真赏处，秋后一亭花月。翠簇香裀，光摇今胜，玉女肌凝雪。寒城无伴，灿然还自奇绝。况有凫舄朋来，拼金钱都罄，晚酣留客。应笑陶潜孤负了，多少傲霜馀色。鲸饮方豪，龙饮未已，更著雕胡设。清欢无限，醉归犹记前说。,宋,词
修禊後三日與仲退坐小齋煖雨初歇忽聞異香於是花事已罷春在塵土意其爲草木暢茂有自然之香而卒莫詰其所從來明日仲退以心清聞妙香爲韻作五詩奉次一噱  其四,徐瑞,眼纈龜甲屏，耳聞蚯蚓竅。二者本無有，客感足悲弔。君看此幽芬，無情尤可笑。只作偶然觀，冥冥會衆妙。,唐,律诗
過三塔寺  其一,張孝祥,湖光瀲灧接天浮，風捲銀濤未肯休。夜岸繫舟來古塔，不妨蹤迹更遲留。,唐,绝句
无题,晏几道,宿雨收尘，朝霞破暝。风光暗许花期定。玉人呵手试妆时，粉香帘幕阴阴静。斜雁朱弦，孤鸾绿镜。伤春误了寻芳兴。去年今日杏墙西，啼莺唤得闲愁醒。,宋,词
逮子以今歳正月十六日之毗陵而以十二月十五日還舍銓試第二且得新雛以詩示之,曾幾,不見吾兒久，今朝慰眼前。分襟燈火夜，回櫂雪霜天。中鵠令人喜，將雛得我憐。一杯歡笑後，急急理塵編。,唐,律诗
園中雜書四首  其一,張鎡,春雲天上白成行，春草人間綠自香。罨岸桃花三百樹，碧溪休問短和長。,唐,绝句
仁宗皇帝挽詞五首  其四,王珪,平昔傳清蹕，金輿下紫宸。忽從滄海宴，遂隔屬車塵。劍落橋山夜，衣留漢廟春。東廂朝聖子，絕慟見羣臣。,唐,律诗
感寓二十首  其一四,劉弇,翩翩外黄兒，片玉駐青春。鏖兵彼項籍，菅艾視吾民。從容出談笑，桑梓脫沉堙。翻咄蹈海客，胡爲苦逃秦。射戟與弄丸，解粉竟勞神。生子不蚤慧，惜哉襄城人。,唐,诗
无题,张炎,傅粉何郎，比玉树、琼枝谩夸。看生子、东涂西抹，笑语浮华。蝴蝶一生花里活，似花还却似非花。最可人、娇艳正芳年，如破瓜。离别恨，生叹嗟。欢情事，起喧哗。听歌喉清润，片玉无瑕。洗尽人间笙笛耳，赏音多向五侯家。好思量、都在步莲中，裙翠遮。,宋,词
伏蒙某官寵示和陶見寄舊作伏讀歎仰又感知待期許之意蓋非一日率易次韻少見謝臆伏惟矜憐有以教之,朱熹,吾公抱經濟，軒冕非所欣。向來清禁闥，本自山林人。浩歌歸去來，神交邈何因。一朝脫冠去，妙境聊同臻。謂予雖後來，臭味亦有聞。賡詞久見屬，重以告語勤。荒寒想高風，令人思無鄰。甘棠矧在此，躑躅晴湖濱。,唐,诗
无题,丘崈,畏暑只嫌秋较晚。不道玉楼人渐远。此情那解却清凉，肠欲断。愁无限。安得冰壶还照眼。妙舞蹁跹歌宛转。走遍京华何处见。清眠无梦到西州，馀香浅。银钩软。唯仗锦书聊自遣。,宋,词
津亭,胡宿,津亭欲闋戒棠舟，五兩風來不暫留。西北浮雲連魏闕，東南初日滿秦樓。層城渺渺人傷別，芳草萋萋客倦遊。平樂舊歡收不得，更憑飛夢到瀛洲。,唐,律诗
无题,朱淑真,巧云妆晚，西风罢暑，小雨翻空月坠。牵牛织女几经秋，尚多少、离肠恨泪。微凉入袂，幽欢生座，天上人间满意。如何暮暮与朝朝，更改却、年年岁岁。,宋,词
戲題酒家壁三首  其二,陸游,送了春歸又送秋，人間隨處寄悠悠。百年此際成遺老，萬里當時賦遠遊。筆力日衰慚陣馬，江天歲晚狎冥鷗。清狂自笑無時歇，又犯新寒上市樓。,唐,律诗
无题,韩世忠,冬看山林萧疏净，春来地润花浓。少年衰老与山同。世间争名利，富贵与贫穷。荣贵非干长生药，清闲是不死门风。劝君识取主人公。单方只一味，尽在不言中。,宋,词
无题,无名氏,鬓慵梳，眉懒画。独自行来花下。情脉脉，泪垂垂。此情知为谁。雨初晴，帘半卷。两两衔泥新燕。人比燕，不成双。枉教人断肠。,宋,词
宿木宗驛,韋驤,暮投荒驛傍巖隈，更柝聲頻夢易迴。半夜忽驚飛霰急，凌晨還喜凍雲開。雪凝山表平如截，梅發林坳迥若堆。問俗觀風何所補，勤勞唯有馬虺隤。,唐,律诗
將之瀘郡旅次遂州遇裴晤員外謫居於此話舊淒涼因寄二首 二,鄭谷,昔年共照松溪影，松折溪荒僧已無。今日重思錦城事，雪銷花謝夢何殊。亂離未定身俱老，騷雅全休道甚孤。我拜師門更南去，荔枝春熟向渝瀘。,唐,律诗
无题,高观国,花凝露湿燕脂透。是彩笔、丹青染就。粉绡帕入班姬手。舒卷清寒时候。春禽静、来窥晴昼。问冷落、芳心知否。不愁院宇东风骤。日日娇红如旧。,宋,词
山園四詠 烟壑,姜特立,蒼然者爲烟，呀然者成壑。頼此十八公，與之相領略。中間製小亭，面勢巧安著。千山攢脩眉，一水環青玉。勃圖映高標，觚棱翼飛角。夜深或沈沈，月澹還漠漠。趺坐者誰子，草衣復芒屩。素髮照晴昊，飄蕭如野鶴。儻非違世者，何以有此樂。向夕下坡陀，清興寄寥廓。此境真可畫，此意終難貌。,唐,诗
无题,李纲,茫茫云海。方丈蓬壶何处在。拟泛轻舟。一到金鳌背上游。琼楼珠室。千岁蟠桃初结实。月冷风清。试倩双成吸玉笙。,宋,词
郊廟歌辭 梁郊祀樂章 慶平,趙光逢、張衮,天命降鑒，帝德惟馨。享祀不忒，禮容孔明。奠璧布幣，薦神獻精。神佑以答，敷錫永寧。,唐,其他
端午貼子詞 皇后閣五首 其三,真德秀,披香殿裏繡筵開，九節菖蒲七寶杯。應念臣勞如卷耳，欲將厚意酌金罍。,唐,绝句
无题,彭元逊,似东风老大，那复有、当时风气。有情不收，江山身是寄。浩荡何世。但忆临官道，暂来不住，便出门千里。痴心指望回风坠。扇底相逢，钗头微缀。他家万条千缕，解遮亭障驿，不隔江水。瓜洲曾舣，等行人岁岁。日下长秋，城乌夜起。帐庐好在春睡。共飞归湖上，草青无地。愔愔雨、春心如腻。欲待化、丰乐楼前，青门都废。何人念、流落无几。点点抟作，雪绵松润，为君裛泪。,宋,词
柳嘲竹,宋庠,好在碧檀欒，叢低度歲寒。何堪裁鳳律，只好製魚竿。拂水烟梢潤，含風鈿葉攢。芳陰聊奉庇，君試仰天看。,唐,律诗
題龍山鐘,鄧剡,豐山背後鐘，霜月平原定。夜半響鯨音，隱隱天地應。山靈鶴夢醒，獨聽還獨詠。蕭蕭蓬蒿中，收入杜陵徑。,唐,律诗
无题,葛长庚,锦绣文章，圭璋闻望，碧落侍郎。昨履声渐近，星辰避次，竹符重剖，湖海生光。委羽天空，石桥水冷，每为众生时雨滂。君知否，是民心襦库，吏胆冰霜。少须召入鹓行。也不念无人荷紫囊。有本朝曾旦，移春手段，旧家羲献，补月心肠。此去三山，却登八座，已准金瓯姓氏香。还朝处，双凫作对，五马成行。,宋,词
壽施徽州  其四,洪适,兒童擁道邊，父老拜車下。使君爲我至，歡喜不勝寫。壽公生朝重，滿酌白玉斝。明年更好在，璽詔來金馬。,唐,律诗
无题,赵长卿,长忆当初，是他见我心先有。一钩才下，便引得鱼儿开口。好是重门深院，寂寞黄昏后。厮觑著、一面儿酒。试撋就。便把我、得人意处，闵子里、施纤手。云情雨意，似十二巫山旧。更向枕前言约，许我长相守。忺人也，犹自眉头皱。,宋,词
无题,陈瓘,梦里不知眠，觉后眠何在。试问眠身与梦身，那个能祗对。醉后有人醒，醒了无人醉。要识三千与大千，不在微尘外。,宋,词
讀李泌事偶書,陸游,莘渭當時已誤來，商山芝老更堪哀。人生若要常無事，兩顆梨須手自煨。,唐,绝句
原武按堤  其一,郭祥正,隄防興作幾時休，自笑羸驂不少留。身與春風來鄭國，心隨汴水到揚州。無功便合歸耕去，有命寧煩枉道求。白日西沉更回首，問人何處是重樓。,唐,律诗
无题,曹勋,风休雨罢。三五春寒夜。翠额重帘何妨下。一炷非兰非麝。红莲开遍吴宫。华灯小试房栊。客里愁须强遣，从来我辈情锺。,宋,词
東坡居士過龍光求大竹作肩輿得兩竿南華珪首座方受請爲此山長老乃留一偈院中須其至授之以爲他時語錄中第一問,蘇軾,斫得龍光竹兩竿，持歸嶺北萬人看。竹中一滴曹溪水，漲起西江十八灘。,唐,绝句
无题,史浩,莫嫌春浅。寒威俱敛。阳和至此时方见。木君敷令，把雪霜扫断。要集德星胜伴。为有仙翁，正尔名喧蕃汉。眉寿比、聃彭更远。兼资勋业，已中双雕箭。清步槐庭影满。,宋,词
无题,张孝祥,楚楚吾家千里驹。老人心事正关渠。风流合是阶除玉，爱惜真成掌上珠。纡彩绶，荐芳壶。老人还醉弟兄扶。问将何物为儿寿，付与家传万卷书。,宋,词
无题,袁去华,天接沧浪。晴虹垂饮，千步修梁。万顷玻璃，洞庭之外，纯浸斜阳。西风劝我持觞。况高栋、层轩自凉。饮罢不知，此身归处，独咏苍茫。,宋,词
无题,蔡伸,鸣茄叠鼓催双桨。扁舟稳泛桃花浪。别泪洒东风。前欢如梦中。梦魂无定据。不到相逢处。纵使梦相逢。香闺岂解同。,宋,词
元信昨日惠八桂酒兩尊今日惠蓮數頭實圎而大云盆池中白蓮子也,鄭剛中,盆池初泛小青錢，俄有盈盈淡佇仙。香老不隨明玉墮，子肥爭露寶珠圎。乍披紺色神都爽，欲擘柔房意尚憐。檢點朋尊亦新貺，心知無報且陶然。,唐,律诗
水仙花,劉攽,早於桃李晚於梅，冰雪肌膚姑射來。明月寒霜中夜靜，素娥青女共徘徊。,唐,绝句
无题,刘辰翁,去似赏花移。处处开尊亦不辞。梨栗又空醅又尽，方知。旧日骊驹劝客归。归路月相随。儿子门生个个迟。坐久不知无可待，堪疑。向道儿痴直是痴。,宋,词
无题,韩淲,南枝已见春消息。今年为寿方知得。俾尔炽而昌。流霞浮暗香。蓬壶清浅水。笑指云阶喜。高论不规模。平戎赋两都。,宋,词
題弟晦所居壁,楊億,制宅何其巧，連山復带溪。芳樽長有酒，嘉樹自成蹊。學舍祥鱣墮，歌梁賀燕迷。調琴明月榭，繫馬綠楊堤。好畤田園美，南華物我齊。終當解簪組，同此味天倪。,唐,诗
冰玉堂,林庚,柳凹放出一山來，堂闖秋壺恰剪裁。門冷和他公事少，吟清添我宦情灰。非無景物皆天與，只許梅花带雪開。泉石相輝忻自賞，不知省得幾塵埃。,唐,律诗
无题,陈允平,柳初妍，花渐好。可恨行期到。落梅香尽，澹月朦胧微照。风帘银烛暗，露幕金花小。纵离歌缓唱，残角又霜晓。琐窗前，秦吉了。促上长安道。扬鞭西去，几点稀星尚云表。去程疑是梦，宿酒昏情抱。凤楼空，琼箫声渐杳。,宋,词
紹興十三年發皇后冊寶十三首  其一三,郊廟朝會歌辭,太任徽音，太姒是嗣。則百斯男，周室以熾。天子萬年，受茲女士。如姒事任，從以孫子。,唐,其他
无题,晁端礼,栏干十二，倚遍还重倚。一曲一般愁，对芳草、伤春千里。绮窗深处，还解忆人无，碧云辞，红叶字。曾仗东风寄。缭墙深院，无路通深意。纵使得新声，又争知、相如名字。从来风韵，潇洒不禁愁，拈梨花，看菊蕊。应也成憔悴。,宋,词
偈頌一百二十三首  其二五,釋普度,說得一丈，不如行得一尺。行得一尺，不如離却一寸。山高分水深，青天分白日。,唐,词
元日平江作,陳藻,草粿京糰要賀年，玉融風俗不同天。元正卯醉長洲市，又憶浮家厭海鮮。,唐,绝句
次光伯韻,裘萬頃,竹逕當年手自開，只今無處著莓苔。絕憐此地過從少，頼有高人時復來。籬下久霜猶有菊，水邊近臘正多梅。我云眷眷三年別，君莫怱怱一夕回。,唐,律诗
曉登快閣  其二,趙蕃,木落千山秋又深，病無眼力怕登臨。所須一雨添清漲，送我歸舟返故林。,唐,绝句
棲真紀勝贈立公二首  其一,金履詳,高真棲處在山阿，古寺山靈久護訶。三洞奇峰踞龍虎，千秋喬木長藤蘿。泉流清澈天池近，石竇巃嵸雲氣多。一片飛来山更好，飛来端的自岷峩。,唐,律诗
无题,龚大明,清高绝，雪崖翁。向上玄机顿观通。金鼎有丹成九转，凝然宴坐白云中。,宋,词
无题,柴元彪,秋云元自无心，那曾系得归心住。阳关酒尽，灞桥人远，也须别去。□□□□，□□□□，□□□□。有哀雁声声，愁蛩切切，悄悄地、听人语。回首琵琶旧恨，叹西风、□兴如许。江左百年，风流云散，不堪重举。怎得归来，樵歌互答，自相容与。又何须□□，三五蟾光，重阳风雨。,宋,词
无题,黎廷瑞,红苞拆。巡檐一笑风情别。风情别。广平空道，心肠如铁。灞桥更有狂吟客。短鞭破帽貂裘窄。貂裘窄。瘦驴卓耳，一鞍风雪。,宋,词
留題鑑遠樓  其二,李彌遜,憑虛瞰碧與雲浮，只有閑身盡日留。更擬夢回還獨上，來看殘夜水明樓。,唐,绝句
灃上對月寄孔諫議,韋應物,思懷在雲闕，泊素守中林。出處雖殊跡，明月兩知心。,唐,绝句
客舍寫懷呈王八丈侍郎五首  其四,程俱,一室不可掃，陰晴兩非宜。朝蠅汙簡編，暮蚊入裳衣。爾來三日雨，門有一尺泥。所喜庭戶間，新涼洗餘曦。貧賤無造請，閉關良不癡。,唐,诗
賀鄭漕三首  其二,黄公度,天子欲寬南顧憂，繡衣曾是舊人求。山川不改元風采，父老能言昔政猷。襦褲疲民應枕奠，紀綱新度覺錢流。生靈一種同天地，雨露何偏十四州。,唐,律诗
送湖南張倉解官還建昌九首  其一,廖行之,一節三湘兩載留，高懷寧羨子公謀。由來奇士爲時用，未信林泉得久游。,唐,绝句
无题,卢祖皋,檐玉敲寒声不定。水仙瓶里梅相映。半缕篝香云欲暝。窗几静。月华时送琅玕影。不用五湖寻小艇。吾庐剩有闲风景。薄醉起来行藓径。多幽兴。悠然一霎风吹醒。,宋,词
无题,袁去华,重湖草木威名熟。儿童犹唱平郴曲。宴寝静愔愔。恩波湘水深。举头天尺五。稳步烟霄去。三柱黑头公。朔庭谈笑空。,宋,词
无题,陈舜翁,德祖家珍熟，钱塘五月中。碧梧桐盖翠筠笼。倾向水晶盘内、斗尝空。绛粟成团小，清甜笑蜜浓。微酸犹解惨人容。最是玉纤拈处、染轻红。,宋,词
无题,刘辰翁,龙山歌舞无人道。只说先生狂落帽。秋风亦是可怜人，要令天意知人老。菊花不为重阳早。自爱古人诗句恼。与君郑重说□□，残年惟有重阳好。,宋,词
詠石季倫,李清,金谷繁華石季倫，只能謀富不謀身。當時縱與綠珠去，猶有無窮歌舞人。,唐,绝句
无题,李曾伯,洞庭千古月，湘水一天秋。凉宵将傍三五，玩事若为酬。人立梧桐影下，身在桂花香里，疑是玉为州。宇宙大圆镜，沆瀣际空浮。傍谯城，瞻岳麓，有巍楼。不妨举酒，相与一笑作遨头。人已星星华发，月只团团素魄，几对老蟾羞。回首海天阔，心与水东流。,宋,词
春日遊西塔示本上人,王之道,暇日搜奇勝，羸驂適莽蒼。幽花撩醉眼，早麥慰饑腸。佛屋幾間在，村墟三里長。廉纖晚來雨，未覺客心傷。,唐,律诗
无题,刘辰翁,破帽吹愁去。绕郊墟、残灰败壁，冷烟斜雨。舞马梦惊城乌起，散作童妖灶语。漫说与、谢仙一句。犹记醉归西州路，问行人、望望骊烽误。几未失，丧公屦。高高况是兴亡处。望平沙、落日湖光，暗淮沈楚。寂寞西陵歌又舞，疑冢嵯峨新土。黯牛笛、参差归路。试问文君容赊否，待东篱、更就黄花浦。拚酩酊，涴蓝缕。,宋,词
謝屏山吳顯父惠歙硯,艾性夫,蒼玉光寒篆紫烟，重重封裹到梅邊。得君一片歙溪石，即我終身綿上田。少達必穿維翰鐵，儘窮共守子雲玄。老坡莫遣窮居後，遠在茶坑鳳咮前。,唐,律诗
詩三百三首 六十七,寒山,山中何太冷，自古非今年。沓嶂恆凝雪，幽林每吐煙。草生芒種後，葉落立秋前。此有沈迷客，窺窺不見天。,唐,律诗
長橋  其二,張亢,萬頃平湖水接天，湖光水色遠相連。虹蜺截雨未歸得，橫在波心幾十年。,唐,绝句
无题,葛长庚,春又去。愁杀一声杜宇。昨夜海棠无□□。晓来闻燕语。缥缈佳人何处。镇日愁肠万缕。千里无家归未得，春风知我苦。,宋,词
平日遊園常策筇杖秋来發篋復出貂褥二物皆景仁所貺覩物思人斐然成詩,司馬光,筇杖攜已久，貂褥展猶新。漸染岷山雪，拂除京國塵。危扶醉歸路，穩稱病來身。賴此齋中物，時如見故人。,唐,律诗
和秉彜李君五偈  其四,釋智愚,曉聽君臣慶賀時，六街如晝不曾迷。普賢境界應垂問，手詔來時見紫泥。,唐,绝句
无题,史浩,寿客之名从此有。多谢风流，飞驭陪尊酒。持此一卮同劝后。愿花长在人长寿。,宋,词
无题,范成大,双峰叠障，过天风海雨，无边空碧。月姊年年应好在，玉阕琼宫愁寂。谁唤痴云，一杯为尽，夜气寒无色。碧城凝望，高楼飘渺西北。肠断桂冷蟾孤，佳期如梦，又把阑干拍。雾鬓风鬟相借问，浮世几回今夕。圆缺晴阴，古今同恨，我更长为客。婵娟明夜，尊前谁念南陌。,宋,词
述翠虛真人安樂法,白玉蟾,收歛神光少默然，頂門一路聚雲煙。且昇陽火烹金鼎，却降靈泉灌玉田。交結只於牛渚外，分明正在鵲橋邊。功夫九九數六六，此是人間安樂仙。,唐,律诗
无题,无名氏,蓂开五叶。正是瑶池逢诞节。昨夜观星。南极边头婺女明。家邻九曲。寿比群仙何待祝。满劝金锺。但问蟠桃几度红。,宋,词
和陽秀才惠詩七絕  其一,杜範,半菽生涯志九霄，詩篇妙處壓劉曹。朶頤鐘鼎人都錯，自有靈龜價最高。,唐,绝句
二月將半雨過花盛開二首  其一,馮時行,一年青春日無幾，二月小雨花齊開。底事我禁愁思得，可能不近酒杯來。山青樹樹明於纈，江遠村村爛作堆。老罷興來須抖擻，自吟詩句自相催。,唐,律诗
无题,刘克庄,自填曲子，自歌之、岂是行家官样。眼瞎背驼方引去，羞杀陈搏种放。摺起残编，寄声太乙，不必烦藜杖。陈人束阁，让他来者居上。安乐值几多钱，且幅巾绦褐，准云台象。长扇矮壶山南北，忘却晓随天仗。六逸七贤，五更三老，元不论资望。香山误矣，渔翁何减为相。,宋,词
雜言二首  其一,李流謙,春來無處無芳草，但覺故園春更好。海棠前日夢見之，今日看來渾未老。櫻桃紅杏相因依，梅陰吐芽青滿枝。世間亦有如意事，酒熟正是花開時。,唐,律诗
庚申立春前一日,朱熹,雪花寒送蠟，梅萼暖生春。歲晚江村路，雲迷景更新。,唐,绝句
无题,苏轼,风压轻云贴水飞。乍晴池馆燕争泥。沈郎多病不胜衣。沙上不闻鸿雁信，竹间时听鹧鸪啼。此情惟有落花知。,宋,词
廨中見桃花南枝已開北枝未發因寄杜副端,劉長卿,何意同根本，開花每後時。應緣去日遠，獨自發春遲。結實恩難忘，無言恨豈知。年光不可待，空羨向南枝。,唐,律诗
无题,毛滂,秀岭寒青，冷泉凌乱催秋意。佩环声里。无限真珠碎。叹我平生，识尽闲滋味。来闲地。为君一醉。万事浮云外。,宋,词
无题,程大昌,中外受郊恩，三封纶告。依并小君出称号。锦犀光艳，不比香薰脂膏。况从鸣瑟里，添花草。更愿天公，别施洪造。水长船高愈新好。恁时舞带，一任巧装百宝。曲终珠满地，从人扫。,宋,词
无题,王安中,六六云从龙戏月，天颜带笑尝新。年年回首建溪春。香甘先玉食，珍宠在枫宸。赐品暂醒歌里醉，延和行对台臣。宫瓯浮雪乳花匀。九重清昼永，宣坐议东巡。,宋,词
留題東屯詩四首  其四,李壁,早日臯夔許致身，最憐一飯不忘君。飄零豈意窮山裏，目斷長安隔戍雲。,唐,绝句
喜見劉同州夢得,白居易,紫綬白髭鬚，同年二老夫。論心共牢落，見面且歡娛。酒好攜來否，詩多記得無。應須爲春草，五馬少踟躕。,唐,律诗
无题,蔡伸,金壶插玉芝，人面交相照。花影满方床，翠叠屏山杳。风月亦多情，特地今宵好。尽道夜初长，弹指东窗晓。,宋,词
无题,方千里,无数流莺远近飞。垂杨袅袅弄晴晖。断肠声里送春归。鬓影空思香雾湿，袜尘还想步波微。去年花下酒阑时。,宋,词
覽鏡一首,劉一止,契闊三年夢，飄零一寸心。青青今變雪，種種僅齊簪。覽鏡渾相似，彈冠各不任。論交如許酒，情寄一杯深。,唐,律诗
紗扇,王質,八字囘環字字精，一規孤月半銖輕。只應來自鮫人室，風動猶聞細浪聲。,唐,绝句
附池州薛郎中書因寄歙州張員外,徐鉉,新安從事舊臺郎，直氣多才不可忘。一旦江山馳別夢，幾年簪紱共周行。岐分出處何方是，情共窮通此義長。因附鄰州寄消息，接輿今日信爲狂。,唐,律诗
西太一見王荆公舊詩偶次其韵二首  其一,蘇軾,秋早川原浄麗，雨餘風日清酣。從此歸耕劍外，何人送我池南。,唐,其他
泊南井口期任遵聖,蘇轍,期君荒江濆，未至望已極。朔風吹烏裘，隠隠沙上立。愧余後期至，先到犯寒色。既泊問所如，歸去已無及。繫舟重相邀，雨冷塗路濕。,唐,诗
偈頌（幷序○序爲南嶽齊己撰） 二十五,居遁,僧房閴寂夏修持，閉戶疎人怪亦知。儂家自有同風事，千里無來却肯伊。,唐,绝句
頌六十二首 三十五,道世,久猒無明樹，方欣柰苑華。始入香山路，仍逢火宅車。慈父屢引接，幼子背恩賒。雖悟危藤鼠，終悲在篋虵。鹿苑禪林茂，鷲嶺動枝柯。定華發智果，乘空具度河。法雨時時落，香雲片片多。若爲將羽化，來濟在塵羅。（見同書卷四九《華香篇》）。,唐,词
无题,陈义,包中香黍分边角。彩丝剪就交绒索。樽俎泛菖蒲。年年五月初。主人恩义重。对景承欢宠。何日玩山家。葵蒿三四花。,宋,词
无题,晁补之,金樽玉酒，佳味名仙桧。恐是九龙泉，堪一饮、霜毛却翠。何须说此，只但饮陶陶，灯光底，百花春，自是仙家地。星郎早贵，惯见风流事。留我不须归，倒尊空、烛堆红泪。飞凫令尹，才调更翩翩，休吊古，枉伤神，有兴来同醉。,宋,词
无题,潘牥,生怕倚阑干。阁下溪声阁外山。惟有旧时山共水，依然。暮雨朝云去不远。应是蹑飞鸾。月下时时整佩环。月又渐低霜又下，更阑。折得梅花独自看。,宋,词
无题,陈允平,翠约苹香。绿抟槐阴，隔水晚蝉声断。壶冰避暖，钏玉敧凉，倦暑懒拈歌扇。云浪缥缈鱼鳞，新月开弦，落星沉箭。恨经年闲阔，柔笺空寄，梦随天远。憔悴损、臂薄烟绡，腰宽霞缕，锦瑟暗尘侵染。韩香犹在，秦镜空圆。薄幸旧盟俱变。虚蠹春华，为谁容改芳徽，魂飞娇倩。凭危楼望断，江外青山乱点。,宋,词
无题,朱敦儒,叠翠阑红斗纤浓。云雨绮为栊。只忧谢了，偏须著意，障雨遮风。瑞云香雾虽难觅，蓦地有时逢。不妨守定，从他人笑，老入花丛。,宋,词
无题,杨泽民,早作听晨鼓。征车动、画桥乘月先度。邻鸡唱晓，人家未起，尚扃柴户。沙边塞雁声遥，料不见、当时伴侣。似怎地、满眼愁悲，秋如宋玉难赋。休论爱合暌离，微官系缚，期会良苦。封侯万里，金堆北斗，不如归去。欢娱渐入佳趣，算画在、屏帏邃处。仗小词、说与相思，伊还会否。,宋,词
无题,吴氏3,乍卷珠帘新燕入。,宋,词
无题,张辑,记澄湖抱练，画舫参差，闹花时节。油壁鸣堤，有障萦屏列。燕草香融，鸦条香浅，似渭城烟雪。急管斜阳，卫娘葱蒨，带围寒怯。苏小闲情，绿杨如织，阑槛东边，好山千叠。料得如今，也翠销红歇。何限繁华，春来都付与，数声啼鴂。谩怆羁魂，扁舟买醉，谢公明月。,宋,词
和曾吉甫四明見寄二首  其二,吳芾,風烟浩蕩甬東州，方羨公爲爛漫遊。豈料連宵垂雨脚，未容杲日出雲頭。扶藜登眺心應在，隠几吟哦趣更幽。遥想乍晴須痛賞，詩成還肯寄來不。,唐,律诗
无题,李弥逊,凉飙轻散馀霞绮。疏星冷浸明河水。敧枕画檐风。秋生草际蛩。雁门离塞晚。不道衡阳远。归恨隔重山。楼高莫凭栏。,宋,词
无题,刘辰翁,吾年如此，更梦里、犹作狼居胥意。千首新诗千斛酒，管甚侯何侯齿。员峤波翻，瀛洲尘败，吾屐能销几。经丘寻壑，是他早计迟计。犹记辰巳嗟嗟，故人贺我，且勉呼君起。五十不来来过二，方悟人言都戏。以我情怀，借公篇韵，恨不天为纸。馀生一笑，不须邴曼容例。,宋,词
无题,刘辰翁,问海棠花下，又何如、玄都观中游。叹佺巢蜀锦，常时不数，前度何稠。谁见宣华故事，歌舞簇遨头。共是西江水，不解西流。在处繁华如梦，梦占人年少，生死堪羞。任倾城倾国，风雨一春休。醉逢君、何须有约，醉留君、系不住扁舟。空又失，花前一笑，绿尽芳洲。,宋,词
魯女觀,黄甲,見說當年魯女冠，長年向此餌金丹。一朝羽化無人識，野鶴孤猿繞紫壇。,唐,绝句
戊申春偶成,李曾伯,半世崎嶇鬢已凋，元知官職忌之招。幾番惡夢覺已晚，一片好心磨不消。枕上豈堪思往日，樽前更莫計明朝。此身若也填溝壑，猶有來生答聖朝。,唐,律诗
西興阻風,王炎,小市西興渡，年來一再行。花開方淑景，木落又寒聲。雲破日還晦，潮回江未平。壯年曾試險，遲莫敢輕生。,唐,律诗
无题,苏轼,北望平川。野水荒湾。共寻春、飞步孱颜。和风弄袖，香雾萦鬟。正酒酣时，人语笑，白云间。飞鸿落照，相将归去，澹娟娟、玉宇清闲。何人无事，宴坐空山。望长桥上，灯火乱，使君还。,宋,词
昨方爲桑麥說苦今日忽喜得雨,陳著,連日南風雨不成，今朝忽有洗檐聲。春膏喚起地元氣，仁脈流行天本情。桑婦驚傳二葉迸，田翁癡望兩歧生。窮閻繫命皆蠶麥，最是難供急急征。,唐,律诗
孤山,薛師石,不到西湖今幾時，十年雙鬢欲如絲。難尋和靖題詩處，空見梅花成老枝。,唐,绝句
和劉補闕秋園寓興之什十首 八,朱慶餘,捲簾天色靜，近瀨覺衣單。蕉葉猶停翠，桐陰已爽寒。雲從高處望，琴愛靜時彈。正去重陽近，吟秋意未闌。,唐,律诗
无题,陈德武,三五嫦娥月，夜色正婵娟。自从窃药归去，天上几千年。试问广寒高处，为甚缺多圆少，此理孰为权。弦望知天定，离合可人怜。典宫锦，歌水调，载楼船。谪仙居士何在，月色尚依然。遥想人生百岁，三万六千良夜，能得几时圆。莫遣金盆落，达曙照无眠。,宋,词
无题,陈三聘,玉鉴十分满，清露一年秋。漂流踪迹，谁念楚尾与吴头。此夜刮明尘眼。望极好张诗胆。何处有高楼。浩荡银潢冷，缥缈白云浮。笑劳生，难坎止，亦乘流。阑干拍碎，清夜起舞不胜愁。万里关河依旧。一寸功名乌有。清泪滴衣裘。老去心空在，归梦绕苹洲。,宋,词
上竺寺記贊,陳軒,白衣仙人無住著，補陀落伽渺雲海。爲大導師安樂國，歙然徧應河沙刹。世界熱惱或有聞，曾不旋踵垂覆護。眾生心念非一種，皇皇不足嘗有求。如饑須食渴須水，顧亦何從滿其願。我觀聖心等大虛，其視萬物猶一物，細視一物如一身。是身四大猶不有，萬物何能作留礙。殊功妙用濟十方，欲求功用不可得。群生夢幻可兩忘，爾固無餘我無欠。嘗觀瑞像見寶光，如淨明珠時白赤。琉璃琥珀雜蒼玉，熒煌璀璨照眉宇。山頂或見初日升，匹素曳空煙縹緲。凡人顛倒作思惟，須臾變滅無復初。非空非色非有餘，菩薩應身亦如是。堂堂秘殿表東南，山君海王盡回向。觀音智功不思議，佛子當作何等觀。,唐,诗
无题,周邦彦,稚柳苏晴，故溪歇雨，川迥未觉春赊。驼褐寒侵，正怜初日，轻阴抵死须遮。叹事逐孤鸿尽去，身与塘蒲共晚，争知向此，征途迢递，伫立尘沙。追念朱颜翠发，曾到处、故地使人嗟。道连三楚，天低四野，乔木依前，临路敧斜。重慕想，东陵晦迹，彭泽归来，左右琴书自乐，松菊相依，何况风流鬓未华。多谢故人，亲驰郑驿，时倒融尊，劝此淹留，共过芳时，翻令倦客思家。,宋,词
无题,洪适,五月到盘洲，照眼红巾蹙。句引石榴裙，一唱仙翁曲。藕步进新船，斗楫飞云速。此际独醒难，一一金锺覆。,宋,词
无题,淮上女,淮山隐隐。千里云峰千里恨。淮水悠悠。万顷烟波万顷愁。山长水远。遮住行人东望眼。恨旧愁新。有泪无言对晚春。,宋,词
項羽別虞姬,徐積,垓下將軍夜枕戈，半夜忽然聞楚歌。詞酸調苦不可聽，拔山力盡無如何。將軍夜起帳中舞，八百兒郎淚如雨。此時上馬復何言，虞兮虞兮奈何汝。,唐,律诗
无题,李流谦,相思两地费三年。明月几回圆。鸥鸟不知许事，清江仍绕青山。尊前歌板，未终金缕，已到阳关。趁取腊前归去，梅花不奈春寒。,宋,词
調雲岑,鄭清之,戲將鶡弁博緇衣，般若叢中賸作癡。鵝頸肯爲羅隠笑，鷄林能辨樂天詩。好從休處求安逸，莫向閒中覓住持。覺際湖山最佳趣，藕花洲渚菊東籬。,唐,律诗
无题,葛长庚,误触紫清帝，谪下汉山川。既来尘世，奇奇怪怪被人嫌。懒去蓬莱三岛，且看江南风月，一住数千年。天风自霄汉，吹到剑峰前。做些诗，吃些酒，放些颠。木精石怪，时时唤作地行仙。朝隐四山猿鹤，夜枕一天星斗，纸被裹云眠。梦为蝴蝶去，依约在三天。,宋,词
偈頌一百二十三首  其一,釋普度,前不搆店，後不迭村。當陽坐斷，上下平分。更看直透雲霄之頂，獨步乾坤。,唐,词
无题,林正大,太一真人，莲叶向、中流荡漾。凌万顷、风为帆席，浪为轻桨。乱舞翠绡云雾薄，卧看玉宇琉璃晃。似飘然、万斛举龙骧，随波荡。太华顶，花十丈。飘一叶，借清赏。倩龙眠老手，为渠摹彷。鳌禁岧嶢谁寓直，玉堂学士今刘向。要清宵、特地杖青藜，来相访。,宋,词
上浙西張帥十首  其八,廖行之,稔惡偷兒喜探丸，邇來通夕寢何安。鑄頑自有金丹訣，何事區區柱後冠。,唐,绝句
无题,王迈,曾侍螭头立。吐危言、婴鳞编虎，扶持鳌极。谁炼精金铸刚卯，气节毅然镇国。肯顾恋、眼前官职。碧水丹山持翠节，这福星、特为吾闽出。发义廪，无难色。如今世道难扶植。直还他、温公德量，魏公风力。此事又关宗社福，仍系苍生休戚。且称寿、公生人日。炼得内丹成熟后，看河车、常运方瞳碧。五百岁，作良弼。,宋,词
丁未禮部貢院監門次張伯子判院韻兼簡正甫判院三詩  其三,虞儔,槐市同登弟子員，虀鹽燈火記初年。尋春紫陌風流在，通籍金閨步武聯。眼底要觀新事業，筆端猶著舊山川。夜窗細話行藏處，始信于君有厚緣。,唐,律诗
山下晚晴,崔曙,寥寥遠天淨，谿路何空濛。斜光照疎雨，秋氣生白虹。雲盡山色暝，蕭條西北風。故林歸宿處，一葉下梧桐。,唐,律诗
送王專李安赴舉,魏野,同解約同歧，情懷獨若爲。問愁離郡早，留恐到京遲。歲晚催行計，時豐省舉資。前春渾化去，莫忘野人詩。,唐,律诗
山間每歲正月望夜梅花正開多與客飲花下今年郡廨獨坐十四夜張暘叔晁激仲相過共話宣和間事慨然歸不能寐因以寫懷,葉夢得,山頭野梅白玉花，月明弄影紛横斜。青天無雲萬峰立，下有十畝幽人家。年年春歸不暇省，但掃雪徑尋寒葩。老夫已忘少年事，燈火豈念更繁華。一杯起步遍空谷，破屋歸卧暾朝霞。陪都復来亦何有，凛凛殺氣浮高牙。重關深鎻夜漏永，忽記昨夢翻長嗟。景龍門前一月會，金碗賜酒餘雄誇。神州陸沉近歸我，漢節方議通胡沙。天翻地覆那得料，忍復更聽漁陽撾。,唐,诗
史逸人,宋祁,菑停滯穗壤餘蔬，畝首東南樂隠居。席地雕觴千日酒，振緡丹水百金魚。潺湲弄月蘋汀晚，嗢噱調琴菌閣虛。霄外高情思把袂，西疇何日一巾車。,唐,律诗
送李密學赴亳州,梅堯臣,倦輸關內粟，遂請潁川符。治績可稱最，士民將以蘇。譙都君命重，苦縣祖風殊。仙檜留陰在，甘棠即化敷。行舟通遠水，候騎溢長衢。他日人懷望，煙雲自滿湖。,唐,诗
續長恨歌七首  其四,范成大,別後相思夢亦難，東虛雲路海漫漫。仙凡頓隔銀屏影，不似當時取次看。,唐,绝句
无题,韩淲,花影半。晴色乍开云卷。择胜寻春愁日短。雨馀山路晚。涧底桃深红满。人意不禁闲远。胡蝶绕枝啼鸟怨。东风吹酒面。,宋,词
无题,杨无咎,巾染乌烟碧，衣拖晓露鲜。盈盈风骨小神仙。特地勾牵处士、梦巫山。星宿罗胸次，牙签弄指端。凭君为算小行年。试问与伊结得、几生缘。,宋,词
客信豐寄劉起潛  其二,鄧有功,魚苗客子去成羣，野笑狂歌慢慢行。三十里頭齊頓住，聞官早過吉州城。,唐,绝句
无题,陈著,竹洲西、有人如玉，南柯一觉归早。青山绿水亭轩旧，犹有未荒花草。谁信道。又自爱湖光，买屋三间小。都无长好。但凤跃雄文，蝇书小楷，转老转奇妙。人间世，如许年高是少。浮生惟有闲好。回头翻讶磻溪叟，轻把一丝抛了。凉新到。记当日天香，露浴如今老。瑶卮寿晓。称酒到眉间，醺醺醉也，儿女满前笑。,宋,词
无题,张孝祥,今夕复何夕，此地过中秋。赏心亭上唤客，追忆去年游。千里江山如画，万井笙歌不夜，扶路看遨头。玉界拥银阕，珠箔卷琼钩。驭风去，忽吹到，岭边州。去年明月依旧，还照我登楼。楼下水明沙静，楼外参横斗转，搔首思悠悠。老子兴不浅，聊复此淹留。,宋,词
无题,仲殊,南徐好，城里小花山。淡薄融香松滴露，萧疏笼翠竹生烟。风月共闲闲。金晕暗，灯火小红莲。太尉昔年行乐地，都人今日散花天。桃李但无言。,宋,词
无题,韩维,早岁相期林下，高年同在尊前。风花绣舞乍晴天。绿蚁新浮酒面。身外虚名电转，人间急景梭传。当筵莫惜听朱弦。一品归来强健。,宋,词
岑公洞,洪咨夔,洞從開闢有，翁獨擅真清。磴古蒼苔澀，巖空細溜明。誰刊新即事，盡剔舊題名。太息今猶古，江山不世情。,唐,律诗
无题,赵长卿,水乡清楚。襟袖销袢暑。绰约藕花初过雨。出浴杨妃无语。葡萄满酌玻璃。已拼一醉酬伊。浪卷夕阳红碎，池光飞上帘帏。,宋,词
无题,无名氏,北帝收威，又探得早梅，漏春消息。粉蕊琼苞，拟将胭脂，轻染颜色。素质盈盈，终不许、雪霜欺得。奈化工、偏宜赋与，寿阳妆饰。独自逞冰姿，比夭桃繁杏，迥然殊别。为报山翁，逢此有花，樽前须攀折。醉赏吟恋，莫辜负、好天风月。恐笛声悲，纷纷便似，乱飞香雪。,宋,词
无题,倪偁,拟看今宵璧月秋。浮云却妒素光流。天公肯放冰轮出，我辈宁辞大白浮。穿翠密，极遨游。人间那得此深幽。金波若到清尊里，下笔联篇未肯休。,宋,词
无题,无名氏,愁冉冉。目送书空鸿数点。落霞风剪江分染。胜处屏云犹未掩。羞娥敛。红潮怕上春风脸。,宋,词
戊申臘桂陽喜雪,陳傅良,月不能明雨却稀，山容野色夜輝輝。清霄下際雙瓊闕，仙仗前驅萬玉妃。亙古嶺旁冬不到，從今湖外歲無饑。來年此日吾何適，蓑笠寒江一釣磯。,唐,律诗
无题,无名氏,在昔尝闻，老彭祖、寿龄八百。试屈指、我公今岁，才方八八。乙百更添三十六，算来总是公年月。对梅花、时候庆生朝，真欢悦。儿既劝，金蕉叶。孙又把，沉檀爇。喜儿孙满目，芝兰英发。笑问堂前王母看，而今几度蟠桃结。道当时、亲手共栽培，何须说。,宋,词
吳仲庶殿院寄示與呂沖之馬仲涂唱和詩六篇邀予次韻焉 依韻游陳留禪寺後池,梅堯臣,共逢香剎住，萬景筆頭堆。池水蛟龍盡，汀洲鴈鵠來。遠遊情莫落，去國意徘徊。舟子休𣀃鼓，王程不爾催。,唐,词
无题,洪适,斗南楼阁舞祥云。为寿几多人。有酒恰如东海，年年为满金尊。无双治行，儿童咏德，草木沾仁。只把空虚三院，亦须笑傲千春。,宋,词
銅陵縣廢寺,董嗣杲,銅官山下梵坊欹，誰爲昭明太子悲。鶴去不歸松下柱，龜埋空負草間碑。誰言象教無銷歇，自剖鴻濛有亂離。獨倚傾墻望淮水，殘僧絕影立移時。,唐,律诗
无题,李彭老,合欢扇子。扑蝶花阴里。半醉海棠扶不起。淡日秋千闲倚。宝筝弹向谁听。一春能几番晴。帐底柳绵吹满，不教好梦分明。,宋,词
无题,张孝祥,窗户青红尚湿，主人已作归期。坐中宾客尽邹枚。盛事它年应记。别酒深深但劝，离歌缓缓休催。扁舟明日转清溪。好月相望千里。,宋,词
无题,丘崈,恰好轻篷短棹，绝胜锦缆牙樯。一声横笛起微茫。十里红莲步障。小待山头吐月，何妨说剑杯长。更看风露洗湖光。水底金盘滉漾。,宋,词
舟行湘岸見早梅盛開,張舜民,江上籬邊見早梅，天寒地暖數枝開。爲憐北客漂流遠，偷報東君信息回。香氣輕於新釀熟，襟懷重似故人來。舟中莫問無兼有，急急呼兒貰酒杯。,唐,律诗
端午帖子 太上皇后閣 其一,周必大,命縷五絲長，菖醪九節香。堯年方有永，文母共無疆。,唐,绝句
問春,白玉蟾,不教蜂蝶畧來些，豈是春神病酒耶。燕語鶑啼今幾日，風魔雨難許多花。,唐,绝句
无题,张炎,带雨春潮。人不渡、沙外晓色迨遥。自横深静，谁见隔柳停桡。知我知鱼未是乐，转篷闲趁白鸥招。任风飘。夜来酒醒，何处江皋。泛宅浮家更好，度菰蒲影里，濯足吹箫。坐阅千帆，空竞万里波涛。他年五湖访隐，第一是吴淞第四桥。玄真子、共游烟水，人月俱高。,宋,词
无题,辛弃疾,落日苍茫，风才定、片帆无力。还记得、眉来眼去，水光山色。倦客不知身近远，佳人已卜归消息。便归来、只是赋行云，襄王客。些个事，如何得。知有恨，休重忆。但楚天特地，暮云凝碧。过眼不如人意事，十常八九今头白。笑江州、司马太多情，青衫湿。,宋,词
无题,范成大,浮云集。轻雷隐隐初惊蛰。初惊蛰。鹁鸠鸣怒，绿杨风急。玉炉烟重香罗浥。拂墙浓杏燕支湿。燕支湿。花梢缺处，画楼人立。,宋,词
无题,陈德武,梅压宫妆，柳横眉黛。都将留得春光在。弄琴台上忽相逢，吹箫月下曾相待。海燕春归，江鸿秋迈。到头总是恩和爱。佳期约在白云间，一团和气春如海。,宋,词
寓目,孔武仲,啾啾黄雀在枝間，歲晚荒郊怨苦寒。容易驚飛無處所，人家曾借畫圖看。,唐,绝句
无题,王炎2,闲日似年长，又在他乡春暮。柳外一声鶗鴂，怨落花飞絮。苎罗只似旧时村，佳人在何处。试问鸱夷因甚，载轻颦同去。,宋,词
无题,柳永,凤额绣帘高卷，兽环朱户频摇。两竿红日上花梢。春睡厌厌难觉。好梦狂随飞絮，闲愁浓胜香醪。不成雨暮与云朝。又是韶光过了。,宋,词
次景裴席上韻,洪适,桃李紛紛已半春，海棠睡覺晚妝新。龜巢剩有千般景，瓊報渾無一點塵。酒未舉杯風逐客，詩方拈筆雨催人。從今只揀晴和日，草草杯盤勿厭頻。,唐,律诗
登信州靈山閣跨鶴臺,徐璣,清遊吾有分，渾似昔曾來。野屋憑高住，青山到水回。欲看靈岫遠，須待曉雲開。漸漸生愁思，鄉心上古臺。,唐,律诗
山井,方干,灩灩濕光凌竹樹，寥寥清氣襲衣襟。不知測穴通潮信，却訝輕漣動鏡心。夜久即疑星影過，早來猶見石痕深。轆轤用智終何益，抱甕遺名亦至今。,唐,律诗
无题,无名氏,休只坐。也去看花则个。明日满庭红欲堕。花还愁似我。索性痴眠一和。凭个梦儿好做。杜宇不知春已过。枝头声越大。,宋,词
无题,无名氏,我嗏今夜为情忙，又那得、工夫送巧。,宋,词
无题,辛弃疾,湖海平生，算不负、苍髯如戟。闻道是、君王著意，太平长策。此老自当兵十万，长安正在天西北。便凤凰、飞诏下天来，催归急。车马路，儿童泣。风雨暗，旌旗湿。看野梅官柳，东风消息。莫向蔗庵追语笑，只今松竹无颜色。问人间、谁管别离愁，杯中物。,宋,词
食後,白居易,食罷一覺睡，起來兩甌茶。舉頭看日影，已復西南斜。樂人惜日促，憂人厭年賒。無憂無樂者，長短任生涯。,唐,律诗
兵要望江南 占地第十五（二十一首） 二十一,易靜,城營內，地上忽然（京本作「生」）黃。五穀或生幷地長（京本作「忽然生遍地」），將軍祿位福無疆，士馬樂（京本作「亦」）安康。。,唐,词
无题,陈德武,雾失南楼，云低东阁。枝头不见南飞鹊。姮娥何事太多情，今宵故误年时约。天易阴晴，人多哀乐。从来此事难凭度。匆匆又是隔年期，且烧银烛酬高酌。,宋,词
无题,王安礼,薰风微动，方樱桃弄色，萱草成窠。翠帏敞轻罗。试冰簟初展，几尺湘波。疏帘广厦，寄潇洒、一枕南柯。引多少、梦中归绪，洞庭雨棹烟蓑。惊回处，闲昼永，但时时，燕雏莺友相过。正绿影婆娑。况庭有幽花，池有新荷。青梅煮酒，幸随分、赢得高歌。功名事、到头终在，岁华忍负清和。,宋,词
和沈次韓春日郊行二首  其二,王之道,山色新晴一蘸青，隔溪無數野花明。杞苖荻筍肥應美，採掇何妨趁晚烹。,唐,绝句
无题,杨泽民,金炉喷兽枕敧山。衾帐不知寒。数片飞花，初临窗外，犹作堕梅看。明年此际应东去，藤轿逐征鞍。山水屏中，莺花堆里，相与下临安。,宋,词
客路,劉子翬,客路經春雨，淹留未得歸。徑泥黄染屨，林霧白侵衣。直氣何由吐，愁心只欲飛。東風如解事，吹夢落漁磯。,唐,律诗
頌古三十一首  其一五,釋梵琮,躍出南山鼈鼻蛇，引他閑漢競隨邪。萬人叢裏交肩過，唯是親兒識得爺。,唐,绝句
无题,朱敦儒,穷后常如囚系，老来半似心风。饥蚊饿蚤不相容。一夜何曾做梦。被我不扇不捉，廓然总是虚空。寺钟官角任西东。别弄些儿骨董。,宋,词
朝丹霞  其四,高似孫,轉璇樞兮上亭亭，一語契兮驚群星。味清浄兮不可經，玄復玄兮發新硎。,唐,绝句
送楊闢同年,劉敞,昔在谷子雲，語妙氣縦横。遨遊五侯間，談笑臨公卿。丈夫伸知己，未必老一經。懷寶迷其邦，古人誰謂平。楊侯東州客，三歲不飛鳴。雜沓二府書，繽紛委弓旌。結靷西入關，長揖謝諸生。風霜豈不永，意氣故自輕。伊昔惟一劍，蒯緱吐悲聲。當令代舍長，見我珠履榮。,唐,诗
訓蒙二首  其二,劉克莊,少喜浮名謬激昂，晚溫故讀稍精詳。易全何患乾坤毀，騷在堪爭日月光。漆簡字更經學誤，玉臺體出選詩亡。殘年欲尚鞭吾後，誰道先生已耄荒。,唐,律诗
柴門,陸游,寂寞柴門不徹扃，槐花細細糝空庭。晚梅摘得鹽供飣，濁酒沽來草塞瓶。病已廢耕拋襏襫，閑猶持釣愛笭箵。經旬莫恨無來客，交舊疏如欲旦星。,唐,律诗
所居苦多鼠近得一猫子畜之雖未能捕而鼠漸知畏矣,鄭剛中,嫩白輕斑尚带癡，斂身搖尾未成威。已知穴內兩端者，祗齧餘蔬少退肥。,唐,绝句
无题,张炎,黄昏片月。似碎阴满地，还更清绝。枝北枝南，疑有疑无，几度背灯难折。依稀倩女离魂处，缓步出、前村时节。看夜深、竹外横斜，应妒过云明灭。窥镜蛾眉淡抹。为容不在貌，独抱孤洁。莫是花光，描取春痕，不怕丽谯吹彻。还惊海上然犀去，照水底、珊瑚如活。做弄得、酒醒天寒，空对一庭香雪。,宋,词
剡溪,蔡戡,六月衝炎出問囚，歸途因泛剡溪舟。短篷塊坐如深甑，却羨清寒王子猷。,唐,绝句
江上晚行,寇準,秦川不得却歸耕，奉詔年來在楚城。孤寺殘鐘催夕照，汀洲疏葦送秋聲。西風獨起湖山思，久客應知寂寞情。野鶴漸無驚弋意，對人孤立水煙平。,唐,律诗
无题,曾觌,心下事，不思量。自难忘。花底梦回春漠漠，恨偏长。闲日多少韶光。雕阑静、芳草池塘。风急落红留不住，又斜阳。,宋,词
阜通閣,李光,危閣峥嶸枕碧流，籌心計慮匪人謀。千颿不隔雲中樹，萬貨來從徼外舟。富國要先除國蠧，利民須急去民蟊。使君不日歸華近，要路翺翔徧十州。,唐,律诗
逢范景仁李審言二諫議,劉敞,怪來原隰滿光華，不意相逢天一涯。久别班荆情未易，少留傾盖日空斜。山連木葉千峰雪，地逼龍城萬里沙。深愧壮心輕遠適，自嫌憔悴聽悲笳。,唐,律诗
晚步歸西崦,釋德洪,屋除有路入深壑，曳履翛然獨往還。播穀風光寒日近，摘茶時節亂山間。花枝重少人甘老，燕子空忙春自閒。歸晚斷橋逢野水，更能揎手弄潺顔。,唐,律诗
次韻沈給事對雪長句二首  其二,周紫芝,翠失千峰與萬巒，爛銀宮闕縱奇觀。樓空翠濕衣裘重，詩就風生齒頰寒。聊與江山分絕致，浪陪樽俎問更端。莫嗔郢曲無人和，七子風流負建安。,唐,律诗
无题,毛滂,镂烟翦雾。𩉾鞢无层数。苜蓿青深烦雪兔。引到祥华开处。仙人手翳朝阳。清都绛阙相将。来覆东封翠辇，好遮化日舒长。,宋,词
雙鳬,李綱,雲濤萬頃連天雨，波上雙鳬自容與。風髙江闊煙水寒，日暮相將何處去。,唐,绝句
悼孩子,于鵠,年長始一男，心亦頗自娛。生來歲未周，奄然却歸無。裸送不以衣，瘞埋於中衢。乳母抱出門，所生亦隨呼。嬰孩無哭儀，禮經不可踰。親戚相問時，抑悲空歎吁。襁褓在舊牀，每見立踟躕。靜思益傷情，畏老爲獨夫。,唐,诗
无题,方千里,看青山绕郭。更暮草萋萋，疏烟漠漠。无风自花落。欲黄昏，谁向官楼吹角。刚肠顿弱。恨别来、辜负厚约。想香闺念旧，还忆去年，共举杯酌。寂寞。光阴虚度，未说离愁，泪痕先阁。珠帘翠幕。除相见，是奇药。况中年已后，凭高临远，情怀终是易恶。早归休，月地云阶，剩追笑乐。,宋,词
无题,毛滂,年少莫寻潜玉老。无才无艺烦君笑。暖过茅檐霜日晓。休起早。竹间尽日无人到。别径小峰孤碧峭。曲沟浅浸寒清绕。此老相看情不少。浑忘了。浑教忘了长安道。,宋,词
宿天寧寺,孫覿,屋漏我無愧，室暗那可欺。老僧對清夜，淛風動伽梨。諄諄面牆壁，皎皎分澠淄。燎蚊隔煙語，聞雞起蓐炊。我來何所見，興盡意輒隨。相逢不相識，聊問姓名誰。,唐,诗
行次德清  其三,張鎡,漸凉山水倍清華，不說漁樵亦自嘉。好是趁人全省力，龜溪纔過又荷花。,唐,绝句
无题,柳永,淡黄衫子郁金裙。长忆个人人。文谈闲雅，歌喉清丽，举措好精神。当初为倚深深宠，无个事、爱娇瞋。想得别来，旧家模样，只是翠蛾颦。,宋,词
送復夢赴韋令幕,元稹,世上於今重檢身，吾徒耽酒作狂人。西曹舊事多持法，慎莫吐他丞相茵。,唐,绝句
謝東倅包宏父三首癸卯夏  其二,戴復古,君家名父子，爲晦翁嫡傳。嘗見黄勉齋，極口稱其賢。師友相琢磨，南軒惜無年。翁之爲汝翁，文字相周旋。溟渤深見底，泰華高及天。宏齋有鳳髓，可續欲斷弦。,唐,诗
无题,毛滂,蔷薇折。一怀秀影花和月。花和月。著人浓似，粉香酥色。绿阴垂幕帘波叠。微风过竹凉吹发。凉吹发。无人分付，这些时节。,宋,词
无题,杜安世,后约无凭。往事堪惊。秋蛩永夜绕床鸣。展转寻思求好梦，还又难成。愁思若浮云。消尽重生。佳人何处独盈盈。可惜一天无用月，照空为谁明。,宋,词
无题,程垓,翠葆扶疏傍药阑。乱红飘洒满书单。清明时节又看看。小雨勒成春尾恨，东风偏作夜来寒。琴心老尽不须弹。,宋,词
自湘中將入蜀留別諸友,齊己,巾舃初隨入蜀船，風帆吼過洞庭煙。七千里路到何處，十二峰雲更那邊。巫女暮歸林淅瀝，巴猨吟斷月嬋娟。來年五月峨嵋雪，坐看消融滿錦川。,唐,律诗
釣臺  其一,劉昌言,漢業中微炎祚衰，四海姦豪竊神器。南陽龍虎方鬭爭，赤伏真人正天位。先生高隠來富春，耕耒青山自如意。一竿漁釣樂幽深，七里溪光弄蒼翠。朝中天子思故人，物色寰中引其類。先生獨步衣羊裘，咳唾浮雲輕富貴。足加帝腹傍無人，星動天文失躔次。卓哉光武真聖君，終使狂奴畢高志。雲臺千尺盡功臣，誰肯回顧釣臺地。,唐,诗
泛汝聯句,辛廱,平居厭城郭，具舟泛清汝。藍光一水遠，鐵色兩崖古。日華動中流，沙紋亂前渚。湍鳴達公橋，草綠襄王墓。園英擁流沫，風葉墮殘雨。停橈弄山泉，扶杖過花塢。澄潭數亂石，斷石橫顛樹。泳波魚鬣舒，闖穴蛙首怒。衝雲一雁遠，唼荇羣鷗聚。村間桑柘春，川闊牛羊暮。回頭綠樹失，卷幔青峰露。尋幽恣盤桓，泊淺屢回互。靈草不知名，珍禽啼在處。夕陽散鳴鳩，荒阡拱游兔。挽纜謠歌童，簪花立田婦。高歌客自如，歸涉人相負。青蒲戢戢生，紫燕翩翩度。雲烟波底明，井邑林外睹。欣逢閭里舊，愧乏雞黍具。緡水薦稏鱗，掘石羞山茹。繞塘梅實綠，冒桂禽殻素。我巾聊一頹，石榼煩屢注。朱櫻出芳林，紫笋侑雕俎。高篇爛珠璧，至樂謝鐘鼓。嗟予性本隘，於世事皆魯。便欲棄簪裳，歸去事田圃。肆意山水樂，脫身塵埃苦。此適誠足尚，斯言未宜遽。聖神拱巖廟，賢俊畢珪組。如君之所懷，於時當有補。高文贊皇猷，大論寧國步。無爲五斗卑，遂屈萬里舉。明心在知己，汗顔愧虛譽。時方索大鼎，胡爲衒康瓠。富貴固衆欲，非望久自阻。聖賢有遺言，戮力期共赴。嘗聞曰中庸，曾不滯出處。進當澤生民，退則守環堵。所求義與比，要在身不汙。願無廢吾言，於道其可庶。,唐,诗
无题,史浩,对竹擘吟笺，正是赏梅时节。便把这些清致，作东湖三绝。帝家金鼎待调羹，何似且休折。却爱玉楼清弄，褪霏霏香雪。,宋,词
无题,周邦彦,眉共春山争秀。可怜长皱。莫将清泪湿花枝，恐花也、如人瘦。清润玉箫闲久。知音稀有。欲知日日倚阑愁，但问取、亭前柳。,宋,词
无题,沈端节,烟淡回塘。月浸疏篁。一枝□、压尽群芳。修然风度，玉质金章。有许多情，许多韵，许多香。中酒情怀，琢句心肠。倚屏山、子细端相。冰芽初试，柑子新尝。更绮窗前，冰壶畔，看匀妆。,宋,词
无题,吕胜己,展颦蛾。抹流波。并插玲珑碧玉梭。松分两髻螺。晓霜和。冻轻呵。拍罢阳春白雪歌。偎人春意多。,宋,词
无题,陈著,清溪带竹，竹外山光抱。新筑浑如图画了。称闲心、管领昨夜天风，吹送□，端的琅音恰到。谁知青云上，鸾凤翱翔，曾把功名试多少。到如今梦觉，佩著飞霞，浑家问、玉芝瑶草。试冷看、重门外如何，恁得似，壶中羽衣尘表。,宋,词
无题,蔡伸,飞英不向枝头住。等闲又送春归去。云幄翠阴浮。长随日脚流。玉箫吹凤怨。惊起楼中燕。飞去自双双。恼人空断肠。,宋,词
漁村晚照,林希逸,自得江湖趣，生涯樂在漁。孤村多晚景，落照映荒居。近水高低岸，誅茅八九廬。舟橫人語近，網漏夕陽疏。倚棹看歸雁，呼兒促煮魚。脫簑眠漸穩，寒月動江虛。,唐,诗
无题,张孝祥,朔风吹雨，送凄凉天气，垂垂欲雪。万里南荒云雾满，弱水蓬莱相接。冻合龙冈，寒侵铜柱，碧海冰澌结。凭高一笑，问君何处炎热。家在楚尾吴头，归期犹未，对此惊时节。忆得年时貂帽暖，铁马千群观猎。狐兔成车，笙歌震地，归踏层城月。持杯且醉，不须北望凄切。,宋,词
詩一首,米友仁,山氣最佳處，卷舒晴晦雲。心潜帝鄉者，願作乘彼君。,唐,绝句
贈繩伎,艾性夫,絕藝當場萬目傾，兩竿朽索半空橫。反提雙女摩肩過，仰射孤鴻信脚行。膽似子龍身裏滿，體如飛燕掌中輕。弄潮已歎吳兒險，更有人從死處生。,唐,律诗
太上閤端午帖子  其二,許及之,艾枝簇虎鬭時新，荷葉巢龜薦瑞頻。自是仙家多樂事，天中佳節近天申。,唐,绝句
无题,杨无咎,酒阑未放宾朋散。自拈冰芽教旋碾。调膏初喜玉成泥，溅沫共惊银作线。已知於我情非浅。不必宁宁书碗面。满尝乞得夜无眠，要听枕边言语软。,宋,词
靈草歌 寶峰草,白雲仙人,大道居鄽市，訪道莫西東。但求真鉛汞，四事總相通。聖事依指教，不越大仙蹤。欲知黃芽現，須採草寶峰。。,唐,律诗
无题,陈允平,风不定。吹漾一帘波影。归燕无期春正永。海棠眠未醒。筝雁别来谁整。好梦不堪重省。闲看鸳鸯交素颈。凭阑襟袖冷。,宋,词
亞夫碎玉斗,裴夷直,雄謀竟不決，寶玉終不愛。倏爾霜刃揮，颯然春冰碎。飛光動旗幟，散響驚環珮。霜灑繡障前，星流錦筵內。圖王業已失，爲虜言空悔。獨有青史中，英風觀千載。,唐,诗
賈誼,徐鈞,年少毋庸毀洛陽，才高慮遠策深長。如何宣室成虛問，纔傅長沙又傅梁。,唐,绝句
偈頌一百三十三首  其二二,釋居簡,千年父祖舊田疇，萬寶垂成及早收。無底鉢盂開口笑，聖凡一等飽齁齁。,唐,绝句
无题,卢祖皋,寒丛弄日，宝钿承露，篱落亭亭相倚。当年彭泽未归来，料独抱、幽香一世。疏风冷雨，澹烟残照，日日重阳天气。帽檐已是半敧斜，问瓮里、新篘熟未。,宋,词
无题,邓肃,归心谩逐飞云去。欢情却为芳菲住。翠袖拥香风。宁辞玉斝空。主人承湛露。元是皋夔侣。早晚定遄归。商霖四海飞。,宋,词
上烏林天使三首  其三,宇文虛中,當時初結兩朝歡，曾見軍前捧血槃。本爲萬年依蔭厚，那知一日遽盟寒。羊牽已作俘囚獻，魚漏終期網罟寛。幸有故人知底藴，下臣獲考敢謀安。,唐,律诗
家訓,胡銓,悲哉爲儒者，力學不知疲。觀書眼欲暗，秉筆手生胝。無衣兒號寒，絕糧妻啼饑。文思苦冥搜，形容長枯羸。俯仰多迍邅，屢受胯下欺。十舉方一第，雙鬢已如絲。丈夫老且病，焉用富貴爲。可憐少壯日，適在貧賤時。沉沉朱門宅，中有乳臭兒。狀貌如婦人，光瑩膏粱肌。襁褓襲世爵，門承勳戚資。前庭列嬖僕，出入相追隨。千金辦月廩，萬錢供賞支。後堂擁姝姬，早夜同笑嬉。錯落開珠翠，艷輝沃膏脂。粧飾及鷹犬，繪綵至薔薇。青春付杯酒，白日消枰棋。守俸還酒債，堆金選娥眉。朝從博徒飲，暮赴娼樓期。逢人說門閥，樂性惟珍奇。絃歌恣娛燕，繒綺飾容儀。田園日脧削，戶門日傾隳。聲色遊戲外，無餘亦無知。帝王是何物，孔孟果爲誰。咄哉驕矜子，於世奚所裨。不思厥祖父，亦曾寒士悲。辛苦擢官仕，錙銖積家基。期汝長富貴，豈意遽相衰。儒生反堅耐，貴遊多流離。興亡等一瞬，焉須嗟而悲。吾宗二百年，相承惟禮詩。吾早仕天京，聲聞已四馳。樞庭皂囊封，琅玕肝膽披。但知尊天王，焉能臣戎夷。新州席未煖，珠崖早窮覊。輒作賈生哭，謾興梁士噫。仗節擬蘇武，賡騷師楚纍。龍飛覩大人，忽詔衡陽移。帝曰爾胡銓，無事久棲遲。生還天所相，直諒時所推。更當勉初志，用爲朕倚毗。一月便十遷，取官如摘髭。記言立螭坳，講幄坐龍帷。草麻賜蓮炬，陟爵銜金巵。巡邊輒開府，御筆親標旗。精兵三十萬，指顧勞呵麾。聞名已宵遁，奏功靖方陲。歸來笳鼓競，虎拜登龍墀。詔加端明職，賜第江之湄。自喜可佚老，主上復勤思。專禮逮白屋，悲非吾之宜。四子還上殿，擁笏腰带垂。父子拜前後，兄弟融愉怡。誠由積善致，玉音重奬咨。資殿尊職隆，授官非由私。吾位等公相，吾年將期頤。立身忠孝門，傳家清白規。但願後世賢，努力勤撐持。把琖吸明月，披襟招凉颸。醉墨雖欹斜，是爲子孫貽。,唐,诗
无题,谢逸,料峭小桃风。凝淡春容。宝灯山列半天中。丽服靓妆携手处，笑语匆匆。酒滴小槽红。一饮千锺。铜荷擎烛绛纱笼。归去笙歌暄院落，月照帘栊。,宋,词
无题,唐艺孙,螺甲磨星，犀株杵月，蕤英嫩压拖水。海蜃楼高，仙蛾钿小，缥缈结成心字。麝煤候暖，载一朵、轻云不起。银叶初生薄晕，金猊旋翻纤指。芳杯恼人渐醉。碾微馨、凤团闲试。满架舞红都换，懒收珠佩。几片菱花镜里，更摘索双鬟伴秋睡。早是新凉，重薰翠被。,宋,词
新喻道中,項安世,新喻清江兩縣畿，荒岡漠漠使人疑。江南道上誰爲比，湖北京西日暮時。,唐,绝句
无题,方岳,问讯何郎，怎春风未到，却月横枝。当年东阁诗兴，夫岂吾欺。云寒岁晚，便相逢、已负深期。烦说与、秋崖归也，留香更待何时。家住江南烟雨，想疏花开遍，野竹巴篱。遥怜水边石上，煞欠渠诗。月壶雪瓮，肯相从、舍我其谁。应自笑，生来孤峭，此心却有天知。,宋,词
无题,李清照,雪里已知春信至。寒梅点缀琼枝腻。香脸半开娇旖旎。当庭际。玉人浴出新妆洗。造化可能偏有意。故教明月玲珑地。共赏金尊沈绿蚁。莫辞醉。此花不与群花比。,宋,词
次韻徐子禮提舉鶑花亭  其一,范成大,灘長石出水鳴隄，城郭西頭舊小溪。游子斷魂招不得，秋來春草更萋萋。,唐,绝句
紹興以後蜡祭四十二首 東方百神降神用《熙安》。 其四,郊廟朝會歌辭,〔姑洗爲羽〕日昱乎晝，容光必照。肸蠁之交，惟人所召。有監在下，視茲升燎。肅若其承，雲駢星曜。,唐,词
歲暮述懷寄安常兄,陳淵,意廣詩餘怨，才狂酒見真。雪梅新濺淚，霜月冷傷神。短劍深藏匣，哀絃久委塵。良游惜遲暮，雲物又驚春。,唐,律诗
无题,杨无咎,奇葩珍树丛丛绕。望仙隐、蓬莱小。前枕湖光秋色晓。荷花今岁，也如人意，不逐西风老。霞觞献寿频频倒。瑞蔼浮空凝不扫。定自日边飞诏早。芝庭呈秀，桂宫得意，更看明年好。,宋,词
宿疏陂驛,王周,秋染棠梨葉半紅，荆州東望草平空。誰知孤宦天涯意，微雨蕭蕭古驛中。,唐,绝句
江西道中作三首 二,張祜,西江江上月，遠遠照征衣。夜色草中網，秋聲林外機。渚田牛路熟，石岸客船稀。無復是鄉井，鷓鴣聊自飛。,唐,律诗
无题,袁去华,春寂寂。尽日蜂寻窗隙。隔叶黄鹂声历历。满庭芳草碧。相对熏炉象尺。新睡觉来无力。几日郎边无信息。闲拈双六掷。,宋,词
途中作,彭汝礪,窮冬尚羈旅，行色太凄凉。白雪園林好，紅塵道路長。暮雲寒不散，斜日淡無光。夜宿溪山靜，清風滿肺腸。,唐,律诗
无题,苏轼,一梦江湖费五年。归来风物故依然。相逢一醉是前缘。迁客不应常眊矂，使君为出小婵娟。翠鬟聊著小诗缠。,宋,词
无题,葛立方,归日指清明，肯把话言轻食。已是飞花时候，赖东风无力。青帘沽酒送春归，莫惜万金掷。屈指明年春事，有红梅消息。,宋,词
无题,无名氏,望嵩邙。永昭陵畔，王气压龙冈。巩洛灵光。郁郁起嘉祥。虚彩帟，转哀仗，閟幽堂。叹仙乡路长。景霞飞松上。珠襦宵掩，细扇晨归，崑阆茫茫。满目东郊好，红葩斗芳。韶景空骀荡。对春色、倍凄凉。最情伤。从辇嫔嫱。指瑶津路，泪雨泣千行。翠珥明珰。曾忆荐琼觞。春又至，人何往。事难忘。向斜阳断肠。听钧天嘹亮。清都风细，朱栏花满，谁奏清商。紫幄重帘外，时飘宝香。环佩珊珊响。问何日、反雕房。,宋,词
葉伯宇和霞字韻詩再作一篇,王洋,全似襄陽隱士家，只添靈照减丹霞。晚山寒後猶疑遠，古木春来亦好華。酒似竹光仍鬬綠，人如錦面更添花。了知衰病輕成醉，不但流涎向麴車。,唐,律诗
挽徐敦濟郎中詞二首  其一,韓元吉,南渡推人物，彝常有世家。州麾三上最，使節五分華。通籍恩初渥，登車病已加。甘泉垂入侍，華屋漫興嗟。,唐,律诗
過真定,曹勛,南北東西本一家，從來河朔富桑麻。棗梨陰翳忽如雪，漠漠一川蕎麥花。,唐,绝句
无题,郑觉斋,秋夜永。叶叶梧桐霜冷。皓月窥人深院静。孤鸿窗外影。情是相思深井。恩是相思修绠。别后信音浑不定。银瓶何处引。,宋,词
无题,周邦彦,玉觞才掩朱弦悄。弹指壶天晓。回头犹认倚墙花。只向小桥南畔、便天涯。银蟾依旧当窗满。顾影魂先断。凄风休飐半残灯。拟倩今宵归梦、到云屏。,宋,词
无题,黄格,富贵不难致，名节几人全。渡江龙化，於今，五十有三年。历数朝堂诸老，谁似武夷仙伯，操行老弥坚。吾道适中否，一柱独擎天。湖南北，江左右，屡藩宣。韩公城下，烽火静、米斗三钱。人愿公归台鼎，我愿公归中隐，九老要齐肩。岁岁祝公寿，风月伴梅仙。,宋,词
无题,仲并,江南春早，尚馀寒门巷，杨花飘逐。一色初梅开尽也，不数芳园红绿。珍重骚人，幽怀分寄，高韵歌黄竹。六花羞避，满笺凌乱琼玉。应念有客长安，履穿东郭，无与怜穷独。鼓棹前溪非兴尽，寒怯水栖岩宿。咫尺君家，瑶田无径，冰柱排银屋。瓮头春到，唤回晚梦清熟。,宋,词
題越王樓寄獻中丞使君,劉暌,朱軒迥壓碧煙州，昔歲賢王是勝遊。山簇劒峰朝闕遠，水如巴字遶城流。人間物象分千里，天上笙歌醉五侯。今日登臨無限意，同霑惠化自銷愁。,唐,律诗
老僧慧因唱盡衣鉢欲捨身火化二偈誡之  其一,釋懷深,衣鉢老來都唱卻，赤條條地更身安。但教留得娘生袴，雪打風吹不解寒。,唐,绝句
謝疊山先生己丑九月被執北行閩士以詩送之倚歌以餞  其一,王奕,皇天久矣眼垂青，盼盼先生此一行。遺表不隨諸葛死，離騷長伴屈原清。兩生無補秦興廢，一出誠關魯重輕。白骨青山如得所，何消兒女哭清明。,唐,律诗
无题,晁补之,叶舟容易。行尽江南地。南雁断，无书至。怜君羁旅处。见我飘蓬际。如梦寐。当年阆苑曾相对。休说深心事。但付狂歌醉。那更话，孤帆起。水精溪绕户。云母山相砌。君莫去。只堪伴我溪山里。,宋,词
句,徐凝,青山舊路在，白首醉還鄉。試到第三橋，便入千頃花。亂後見淮水，歸心忽迢遙。乍疑鯨噴浪，忽似鷁凌風。呀呷汀洲動，喧闐里巷空。,唐,诗
无题,晁补之,宫里妒娥眉，十载辞君去。翠袖怯天寒，修竹无人处。今日近君家，望极香车骛。一水是红墙，有恨无由语。,宋,词
无题,净圆,娑婆苦，生老病无常。九窍腥臊流秽污，一包脓血贮皮囊。争弱又争强。随妄想，耽欲更荒唐。念佛看经云著相，破斋毁戒却无妨。祗恐有阎王。,宋,词
兵要望江南 占北斗第十四（京本作「占斗第四」○十六首） 二,易靜,斗口內，慧現出光芒。海內兵戈俱大起，江河流絕業成（京本作「田」）荒，民作甲兵糧。,唐,词
句,釋法言,林下閑看水牯牛。,唐,其他
秋日,耿湋,照耀天山外，飛鵶幾共過。微紅拂秋漢，片白透長波。影促寒汀薄，光殘古木多。金霞與雲氣，散漫復相和。,唐,律诗
岳陽即事,張喬,遠色岳陽樓，湘帆數片愁。竹風山上路，沙月水中洲。力學桑田廢，思歸鬢髪秋。功名如不立，豈易狎汀鷗。,唐,律诗
无题,程大昌,冰容玉格，笑桃杏、非是闺帏装束。待要舒华那更管，朔气凝波僵木。五鬣山松，万年宫树，仅仅存馀绿。一枝寄赠，教渠知道春复。宁解车马成蹊，高标宜雪月，仍便溪谷。纵有知闻，谁办得、驾野凌寒秉烛。尽更荒闲，终难掩抑，风里香千斛。林坰兴尽，此时鼎味翻足。,宋,词
无题,李清照,临高阁。乱山平野烟光薄。烟光薄。栖鸦归后，暮天闻角。断香残酒情怀恶。西风催衬梧桐落。梧桐落。又还秋色，又还寂寞。,宋,词
夏日雨霽郊行次韵劉春卿,王之道,皇天久不雨，既雨晴亦好。食已得從容，偕行石城道。桑麻光似潑，山林淨如澡。蒼苔長綠髮，嫩竹揺翠葆。離離實攅椅，蔌蔌花褪棗。風梢水中蒲，烟葉湖外草。新秧良可喜，勃然見興槁。老農競耘耔，出作恨不早。誰家列午餉，蔬筍雜鮮薧。田頭立婦子，柳下坐翁媪。寧能擇豐甘，放筯等一掃。旁觀猶快意，想見慰傾倒。嗟予少力穯，自取宦遊惱。何當賦歸來，鬚髪已華皓。,唐,诗
送韓祗嚴戶曹得替省親成都,蘇轍,宦遊東土暫相依，政役頻煩會合稀。每恃詳明容老病，不堪羈旅送將歸。思親道路寧論遠，入蜀山河漸覺非。我有舊廬江水上，因君聊復夢魂飛。,唐,律诗
送明甫初筮十首  其一,劉克莊,三間參佐廨，昔也處先公。矮屋兒無歎，翁生矮屋中。,唐,绝句
无题,无名氏,腊残春未。正候馆梅开，墙阴雪里。冷艳凝寒，孤根回暖，昨夜一枝春至。素苞暗香浮动，别有风流标致。谢池月，最相宜，疏影横斜临水。谁为。传驿骑。陇上故人，不见今千里。寄与东君，徒教知人，别后岁寒清意。乱山万叠何在，但有飞云天际。故园好，早归来，休恋繁桃秾李。,宋,词
累夕大風,宋祁,乘秋萬竅怒，拂野恣離披。祭鳥東門酒，鳴鳶上將旗。有誰樵旦暮，無客賦雄雌。何用呼號甚，枯桑了不知。,唐,律诗
詠懷二首  其二,鄭思肖,精衛雖至微，銜石尚填海。一點至烈心，千生萬生在。我誓銘于天，語大莫能載。萬萬雷霆誅，此盟亦不壞。劃然笑一聲，今古生光彩。,唐,诗
无题,无名氏,瞿岭云齐，建溪源远，庆衍英奇。且机乘天巧，臣贤主圣，后光同日月以为期。千戴相逢，一朝盛事，自昔人夸今见之。催归诏，要领班宸殿，捧万年卮。嘻嘻。莫道春迟。已著梅梢第一枝。映紫荷持橐，星辰步武，黄金横带，朝夕论思。不但斯时，重恢事业，整顿乾坤弘所施。洪钧转，虽寒根雪谷，物物生辉。,宋,词
无题,朱敦儒,检尽历头冬又残。爱他风雪忍他寒。拖条竹杖家家酒，上个篮舆处处山。添老大，转痴顽。谢天教我老来闲。道人还了鸳鸯债，纸帐梅花醉梦间。,宋,词
郊外即事寄侍郎大尹,李德裕,高秋慙非隱，閑林喜退居。老農爭席坐，稚子帶經鋤。竹徑難迴騎，仙舟但跂予。豈知陶靖節，秪自愛吾廬。,唐,律诗
淳熙七年端午帖子詞 皇帝閤六首 其六,崔敦詩,黄道星辰移企翼，青冥風露近飛簷。翠華晚過凌虛殿，一色明珠十二簾。,唐,绝句
无题,苏轼,多情多感仍多病，多景楼中。尊酒相逢。乐事回头一笑空。停杯且听琵琶语，细拈轻拢。醉脸春融。斜照江天一抹红。,宋,词
次韻石湖居士瓶中早梅二首  其二,陳造,羅帷護春色，羣木未昭蘇。絕勝翻香坐，聊陪琢句臞。天資便靜獨，冰影倚空無。後夜逢姑射，仙家白玉壺。,唐,律诗
无题,蒋捷,染柳烟消，敲菰雨断，历历犹寄斜阳。掩冉玉妃芳袂，拥出灵场。倩他鸳鸯来寄语，驻君舴艋亦何妨。渔榔静，独奏棹歌，邀妃试酌清觞。湖上云渐暝，秋浩荡，鲜风支尽蝉粮。赠我非环非佩，万斛生香。半蜗茅屋归吹影，数螺苔石压波光。鸳鸯笑，何似且留双楫，翠隐红藏。,宋,词
和樞上人韵,陳宓,禪心獨理燈無盡，曲論懷私物不齊。拱木已嚴千歲冢，狂瀾難决萬金隄。古今蔽顯神功相，天地韜藏裕眼迷。會看清風明月夕，雲間端有鶴來栖。,唐,律诗
落花,釋贊寧,蝶醉蜂狂香正濃，晚來階下墜衰紅。開時費盡陽和力，落處難禁一陣風。,唐,绝句
无题,仇远,藏莺院静，浮鸭池荒。绿阴不减红芳。高卧虚堂。南风时送微凉。游鞯践香未遍，怪青春、别我堂堂。闲里好，有故书盈箧，新酒盈缸。只怕吴霜侵鬓，叹春深铜雀，空老周郎。弱絮沾泥，如今梦冷平康。翻思旧游踪迹，认断云、低度横塘。离恨满，甚月明、偏照小窗。,宋,词
次四六叔韵,劉子翬,吾家小步兵，辭林獨輝映。携詩過山堂，句挾風雲潤。思嵇遠命駕，訪戴屢乘興。訂古釋羣疑，談玄發清聽。年均愧質滯，稟異驚才峻。頼茲時發揮，藥石攻余病。提携蘭畹曲，笑語柴門靜。歸軒騖急響，行炬飄遺燼。平生共飄流，晚歲同棲遁。語言聊寫懷，補綴酬斯詠。,唐,诗
送喬執中秀才歸高郵,王安石,薄飯午不羹，空爐夜無炭。寥寥日避席，烈烈風欺幔。謂予勿惡此，何爲向子歎。長年客塵沙，無婦助親爨。寒暄慰白首，我弟纔將冠。邅迴歲又晚，想見淮湖漫。古人一日養，不以三公換。田園在戮力，且欲歸鋤灌。行矣子誠然，光陰未宜翫。負米力有餘，能無讀書伴。,唐,诗
夏日對雨偶成寄韓仲文兄弟,梅堯臣,日日城頭雨，還愁湖上波。窗中人自聽，門外潦應多。不畏車生耳，還愁麥化蛾。吾廬無所有，頻看壁間梭。,唐,律诗
謝南劍黄使君贈松紋劍,羅椅,使君袖裏玉淵虬，曾截蠻江江上流。海立山摇三尺外，風盲雨怪一時休。民元不許佩牛犢，客政何妨彈蒯緱。遮莫塵清便回使，青山猶赦郅支頭。,唐,律诗
送承制劉兼濟知原州,宋祁,假節分州郡，掄才出將門。還提射聲旅，并破護羌屯。尺詔方臨遣，新書得細論。旃酋陪獵帳，戍校接歡罇。後伍鞬櫜密，前驅鼓吹喧。隴笳梅落怨，邊陣月殘奔。赤白猶傳警，先零久負恩。行期雪家恥，三捷奏天閽。,唐,诗
无题,赵彦端,鸳瓦初凝霜粟。冰笋旋裁春玉。巧思化东风，唤省蕊红枝绿。清淑。清淑。会有蜂栖蝶宿。,宋,词
觀物吟,邵雍,地以靜而方，天以動而圓。既正方圓體，還明動靜權。靜久必成潤，動極遂成然。潤則水體具，然則火用全。水體以器受，火用以薪傳。體在天地後，用起天地先。,唐,诗
喜成季登科,韓淲,一門三昆季，六載兩科名。士無速化塗，唱第聊代耕。或里選舉首，或賢關馳聲。落筆便離倫，鼓篋皆中程。煌煌藝祖業，中興費經營。東南將百年，雜遝幾公卿。事業固輝赫，議論時縱橫。如君英妙姿，文采玉溪生。膴仕既得路，壺酒爲我傾。春晴飛殘花，綠葉隨樹成。豈無好風景，黄鳥枝上鳴。吟亦不必和，醉亦不必醒。宿雨喜新漲，浮雲卷虛明。,唐,诗
依韻和希深新秋會東堂,梅堯臣,何必水周堂，翛然萬木凉。朋簪茲共樂，節物自迎商。巧笑承歡劇，新詞度曲長。驂鸞悲霧扇，泛蟻釂雲漿。並蒂榴房熟，連叢桂蘂香。人初投轄醉，客甚摻撾狂。鬢約寒鴉碧，衣輕舞蝶黄。流波閑任注，錯席豈依行。亹亹談寧倦，厭厭夜未央。良時誠可惜，清燕此無荒。,唐,诗
无题,黄庭坚,珠帘绣幕卷轻霜。呵手试梅妆。都缘自有离恨，故画作、远山长。思往事，惜流光。恨难忘。未歌先敛，欲笑还颦，最断人肠。,宋,词
无题,吴潜,在晋永和，癸丑暮春，初作兰亭会。集众贤，临峻岭崇山，有茂林修竹流水。畅幽情，纵无管弦丝竹，一觞一咏佳天气。於宇宙之中，游心骋目，此娱信可乐只。念人生相与放形骸。或一室晤言襟抱开。静躁虽殊，当其可欣，不知老至。然倦复何之。情随事改悲相系。俯仰间遗迹，往往俱成陈矣。况约境变迁，终期於尽，修龄短景都能几。谩古换今移，时消物化，痛哉莫大生死。每临文吊往一兴嗟。亦自悼不能喻於怀。算彭殇、妄虚均尔。今之视昔如契，后视今犹昔。故聊叙录时人所述，概想世殊事异。后之来者览斯文，将悠然、有感於此。,宋,词
句  其二,李良臣,士恥無名字，吾兒早振聲。,唐,诗
无题,连静女,朦胧月影，黯淡花阴，独立等多时。只恐冤家误约，又怕他、侧近人知。千回作念，万般思忆，心下暗猜疑。蓦地偷来厮见，抱著郎、语颤声低。轻移莲步，暗褪罗裳，携手过廊西。已是更阑人静，粉郎恣意怜伊。霎时云雨，半晌欢娱，依旧两分飞。去也回眸告道，待等奴、兜上鞋儿。,宋,词
冷泉亭,姚鉉,水石一欄桿，僧歸四山靜。携琴譜澗泉，月浸夜深冷。,唐,绝句
秋感二首  其一,陸游,扶杖龍鍾迫耄期，江湖木落更堪悲。醉中光景似得志，夢裏朋儕如少時。落筆龍蛇仲蒙帖，滿懷風月季長詩。前朝名勝凋零盡，百歲關心只自知。,唐,律诗
癸未至節以病晚起走筆戲書紀事排悶十首  其六,方回,貧家無節物，何况此荒城。村妓聞來賀，山翁懶出迎。頭瘍連耳腫，夜雨雜風鳴。政爾堪高卧，牀香菊枕成。,唐,律诗
无题,辛弃疾,春色如愁，行云带雨才归。春意长闲，游丝尽日低飞。闲愁几许，更晚风、特地吹衣。小窗人静，棋声似解重围。光景难携。任他鶗鴂芳菲。细数从前，不应诗酒皆非。知音弦断，笑渊明、空抚馀徽。停杯对影，待邀明月相依。,宋,词
无题,刘克庄,一个恰雷州住。一个又廉州去。名姓在金瓯。不如休。昨日沙堤行马。今日都门飘瓦。君莫上长竿。下来难。,宋,词
偈頌一百六十首  其一,釋宗杲,世出世間希有事，顯發須憑過量人。只將補袞調羹手，撥轉如來正法輪。,唐,绝句
梅花十首  其五,張耒,玉粟勻圓官樣黄，領巾借與十分香。衝寒不爲生春物，自要晨霜爲洗妝。,唐,绝句
无题,赵长卿,玉妃整佩，绛节参差御。一笑唤春回，正江南、天寒岁暮。孤标独立，占断世间香，云屋冷，雪篱深，长记西湖路。人间尘土，不是留花处。羌管一声催，碎琼瑶、纷纷似雨。枝头著子，聊与世调羹，功就后，盍归休，还记来时不。,宋,词
无题,黄大临,行人欲上来时路。破晓雾、轻寒去。隔叶子规声暗度。十分酒满，舞裀歌袖，沾夜无寻处。故人近送旌旗暮。但听阳关第三句。欲断离肠馀几许。满天星月，看人憔悴，烛泪垂如雨。,宋,词
无题,张先,轻牙低掌随声听。合调破空云自凝。姝娘翠黛有人描，琼女分鬟待谁并。弄妆俱学闲心性。固向鸾台同照影。双头莲子一时花，天碧秋池水如镜。,宋,词
无题,张元干,春晓轻雷，采苹洲上清明雨。乱云遮树。暗澹江村路。今夜归舟，绿润红香处。遥山暮。画楼何许。唤取潮回去。,宋,词
无题,卫宗武,见春来、又将春尽，狂风那更痴雨。一番芳径催人老，回首绿杨飘絮。欢会处。有小小池亭，止欠妙歌舞。光阴梭度。对草木幽姿，候禽雅奏，客至未应去。十年里，冷落翟公庭户。朋来草草樽俎。投闲赢得浮生乐，肯羡油幢绣斧。春几许。任洛谱名葩，留宴耆英侣。浮荣竞取。纵带玉围腰，印金系肘，争似莺花主。,宋,词
无题,葛胜仲,拂槛晓云鲜。销暑楼危竦半天。曾是携宾当荐九，开筵。度水萦山奏管弦。黄菊映华颠。千骑重来已六年。楼下东流当日水，依然。更对周旋旧七贤。,宋,词
九日,戴復古,今日知何日，他鄉憶故鄉。黄花一杯酒，白髮幾重陽。日晚鴉爭宿，天寒鴈叫霜。客中無此醉，何以敵凄凉。,唐,律诗
无题,王千秋,买市宣和预赏时。流苏垂盖宝灯围。小铛烹玉鼓声随。金弹玲珑今夕是，鳌山缥缈昔游非。马行遗老想沾衣。,宋,词
己巳二月三日晚食罷步至林氏園了然道人新築小亭愛其閴寂獨坐久之白上人來出門又逢魏子歸而寫之以詩偶翻舊藁見之恍然因書以示庭植二首  其一,李光,新築茅亭澀勒間，蒲團坐久欲忘還。道人應供歸來晚，只有野僧相伴閑。,唐,绝句
題南嶽招仙觀壁上,許碏,洪鑪烹鍛人性命，器用不同分皆定。妖精鬼魅鬬神通，只自干邪不干正。黃口小兒初學行，唯知日月東西生。還爲萬靈威聖力，移月在南日在北。玉爲玉兮石是石，蘊棄深泥終不易。鄧通餓死嚴陵貧，帝王豈是無人力。丈夫未達莫相侵，攀龍附鳳捐精神。,唐,诗
禪月真堂,楊傑,童子依師蘭水濱，聲名真是碧雲人。定中傳得阿羅漢，十六身中第幾身。,唐,绝句
无题,杨泽民,日长风静。浓香在、珠帘花影。棋具对著明窗近。未排角势，鸦鹭先分阵。双叠远山非有恨。正藏机休问。便如喝采争堂印。局番无定。有幸君须尽。,宋,词
无题,史达祖,红尘飞不到处。此地知无暑。乱竹分幽径，虚堂中、自回互。阴壑生暗雾。飞泉注。气入闲尊俎。快风度。齐宫楚榭，如今空锁烟树。何人伴我，梦赋雪车冰柱。惟有蝉声助冷语。惊寤。飞雪来献凉雨。,宋,词
无题,晏几道,春风不负年年信，长趁花期。小锦堂西。红杏初开第一枝。碧箫度曲留人醉，昨夜归迟。短恨凭谁。莺语殷勤月落时。,宋,词
雕陰道中作,許棠,五月綏州北，途程少鬱蒸。馬依羶草聚，人抱濁河澄。蹟固長城壘，冤深太子陵。往來經此地，悲苦有誰能。,唐,律诗
夫人閤春帖子  其一,胡宿,綵樹春芳滿，仙蓂晝景長。早花依玉砌，初溜漾銀塘。,唐,绝句
自和山房十詠  其一○,李曾伯,舟子來催歸去休，朔風吹浪打船頭。挑包又作家林計，還是梅開酒熟不。,唐,绝句
无题,晏几道,小杏春声学浪仙。疏梅清唱替哀弦。似花如雪绕琼筵。腮粉月痕妆罢后，脸红莲艳酒醒前。今年水调得人怜。,宋,词
无题,刘克庄,一梦扬州事。画堂深、金瓶万朵，元戎高会。座上祥云层层起，不减洛中姚魏。叹别后、关山迢递。国色天香何处在，想东风、犹忆狂书记。惊岁月，一弹指。数枝清晓烦驰骑。向小窗、依稀重见，芜城妖丽。料得花怜侬消瘦，侬亦怜花憔悴。漫怅望、竹西歌吹。老矣应无骑鹤日，但春衫、点点当时泪。那更有，旧情味。,宋,词
无题,苏轼,怅望送春杯。渐老逢春能几回。花满楚城愁远别，伤怀。何况清丝急管催。吟断望乡台。万里归心独上来。景物登临闲始见，徘徊。一寸相思一寸灰。,宋,词
无题,仇远,脂雨东流，觉春去、绿阴如幄。尝记得、桃花碧径，自怜幽独。日暮碧云空冉冉，摘花小袖犹依竹。望江南、草色欲连天，人江北。谁共翦，西窗烛。谁共度，西园曲。甚采香情懒，楚骚谁续。海远休寻双燕信，夜长争忍孤鸾宿。夹缃签、曾有旧题诗，镫前读。,宋,词
同年秘書丞陳動之挽詞二首  其二,歐陽修,富貴聲名豈足論，死生榮辱等埃塵。青衫照日誇春榜，白首餘年哭故人。盛德不忘存誌刻，話言能記有朋親。吳江草木春風動，瀝酒誰瞻垅樹新。,唐,律诗
題王內翰家李伯時畫太一姑射圖二首  其一,韓駒,太一真人蓮葉舟，脫巾露髪寒颼飀。輕風爲帆浪爲檝，卧看玉宇浮中流。中流蕩漾翠綃舞，穩如龍驤萬斛舉。不是峰頭十丈花，世間那得蓮如許。龍眠畫手老入神，尺素幻出真天人。恍然坐我水仙府，蒼烟萬頃波粼粼。玉堂學士今劉向，禁直岧嶤九天上。不須對此融心神，會植青藜夜相訪。,唐,诗
以潞公所惠揀芽送公擇次舊韵,黄庭堅,慶雲十六升龍樣，國老元年密賜來。披拂龍紋射牛斗，外家英鑒似張雷。,唐,绝句
呈小村,文天祥,萬里飄零命羽輕，歸來喜有故人迎。雷潜九地聲元在，月暗千山魄再明。疑是倉公回已死，恍如羊祜說前生。夜闌相對真成夢，清酒浩歌雙劍橫。,唐,律诗
巫山神女,劉方平,神女藏難識，巫山秀莫羣。今宵爲大雨，昨日作孤雲。散漫愁巴峽，徘徊戀楚君。先王爲立廟，春樹幾氛氳。,唐,律诗
无题,刘克庄,抽还手版，受用处、十分轻省。便衣翦家机，饭炊躬稼，且免支移系省。帝悯龙锺蠲朝谒，予长假、毋烦申省。笑木石虚斋，暮年忺做，端明提省。闲冷。橐金散尽，书筒来省。有小小楼儿，看山待月，绝胜崔公望省。两鹤随轩，一奴负锸，此外诸馀从省。把一身本末，绿章奏过，泰玄都省。,宋,词
澹津園看梅,林泳,三嗅清香水月邊，冷然著我玉虛天。何須白雪黄芽訣，只服梅花也解仙。,唐,绝句
无题,黄裳,谁悟月中真火冷。能引尘缘，遂出轮迥境。争奈多情都未醒。九回肠断花间影。万古兴亡闲事定。物是人非，杳杳无音信。问月可知谁可问。不如且醉尊前景。,宋,词
用王司理韵送別  其二,洪咨夔,蘆花秋摵摵，征思旆悠悠。歌吹莫愁國，鼓鐃熊繹州。胸奇空盾鼻，膽雋落旄頭。儻有西風鴈，頻書老故侯。,唐,律诗
興教寺勸農呈史君,徐鹿卿,自從豳雅無傳後，漢有龔黄宋有羅。夙駕朱轓勤勸相，奉宣黄紙放催科。一犂烟雨郊原曉，千里春風嶺嶠和。看取便民橋下水，滿江濃綠漲恩波。,唐,律诗
八月二十八日挈家泛舟游上渚詩,毛滂,秋色向幽處，浮家聊遠尋。醉来蓬鬢亂，臥入蓼花深。雲壑封詩物，煙波留客心。未應兒輩覺，餘醁且勤斟。,唐,律诗
无题,柳永,一声画角日西曛。催促掩朱门。不堪更倚危阑，肠断已消魂。年渐晚，雁空频。问无因。思心欲碎，愁泪难收，又是黄昏。,宋,词
无题,史浩,算仙家，真巧数，能使众芳长绣组。羽軿芝葆，曾到世间，谁共凡花为伍。桃李漫夸艳阳，百卉又无香可取。岁岁年年长是春，何用芳菲分四序。,宋,词
无题,葛长庚,念我东皇大帝儿。是操觚弄翰之职。飞落尘寰，似此度，算应希。向这里。安能便、策景御气。灰头土面、千河水。把我如何洗。纵便有铢衣，已失眉峰翠。看看皓首，瞒不过镜台儿。除是去、青松下、碧云底。,宋,词
和李生九日二首  其二,胡寅,騷客悲秋心易催，主人醪醴正時哉。登高何必仙家術，酬節聊憑笑口開。鳳嶺勝遊詩自好，龍山高宴首空回。獨餘眇莽梁園念，想見黄花滿吹臺。,唐,律诗
无题,刘辰翁,何许相求，且不是、南温北石。也欲学、绝交高论，自陈余癖。万里鱼书长记忆，十年波浪伤离拆。算此舟、不是剡溪舟，空回得。非出处，何须惜。非瑕颣，何须摘。看雪销鸿去，有何留迹。安石岂无同乐意，玄真不是朝廷觅。但眼前、真率暂相违，歌声寂。,宋,词
无题,赵必□,东南半壁乾坤窄，渺人物、消磨尽。官爵网罗，功名钓饵，眼底纷纷蛙井。暮更朝令。捍格了多少，英雄豪俊。身事悠悠，儒冠误矣文章病。休休蕉鹿梦省。早牛衣无恙，鸥盟未冷。相越平吴，终成底用，不似五湖舟稳。浩歌狂饮。休说我命通，待他心肯。浮世南柯，梦邯郸一枕。,宋,词
緣識  其四九,宋太宗,晴霽夜清秋，星繁月似鈎。樂耶興我意，絕唱入冥搜。,唐,绝句
九鎖山十詠 大滌洞,呂同老,巍巍元蓋天，巖穴閟仙宅。別戶穿虛明，層輝蕩空碧。神鼓振玉音，丹崖落瓊液。深通潜龍井，外障隔凡石。緬懷元同翁，於焉此棲息。華陽與林屋，隧道從所適。我來茲山中，偶值肥遁跡。靈草未易逢，翩翩飛鼠白。,唐,诗
无题,张炎,可怜张绪门前柳，相看顿非年少。三径已荒凉，更如今怀抱。薄游浑是感，满烟水、东风残照。古调谁弹，古音谁赏，岁华空老。京洛染缁尘，悠然意，独对南山一笑。只在此山中，甚相逢不早。瘦吟心共苦，知几度、翦灯窗小。何时更、听雨巴山，赋草池春晓。,宋,词
无题,卢炳,猎猎霜风，濛濛晓雾。归来喜踏江南路。千林翠幄半红黄，试看青女工夫做。茅舍疏篱，竹边低户。谁家酒滴真珠露。旋酤一盏破清寒，趁晴同过黄花渡。,宋,词
无题,姜夔,钗燕笼云晚不忺。拟将裙带系郎船。别离滋味又今年。杨柳夜寒犹自舞，鸳鸯风急不成眠。些儿闲事莫萦牵。,宋,词
无题,韩淲,日日山迷水癖，年年书恼诗痴。寻思那里要他知。试比古人犹未。往往眼甜口苦，常常心是身非。如何则甚破他疑。只学今人足矣。,宋,词
賀鄭丞相  其三,厲寺正,瑞應金穰均禹甸，三邊洗甲誰言戰。關河豈但犬羊奔，郊藪殆將麟鳳見。,唐,绝句
太師魏國史公挽歌詞五首  其四,陸游,舊弼初收召，惟公力贊揚。都亭移供帳，全魏徹封疆。大度寧猜阻，群言自中傷。拳拳虛左意，猶可質穹蒼。,唐,律诗
无题,辛弃疾,老子当年，饱经惯、花期酒约。行乐处，轻裘缓带，绣鞍金络。明月楼台箫鼓夜，梨花院落秋千索。共何人、对饮五三锺，颜如玉。嗟往事，空萧索。怀新恨，又飘泊。但年来何待，许多幽独。海水连天凝望远，山风吹雨征衫薄。向此际、羸马独骎骎，情怀恶。,宋,词
无题,徐逸,风韶雨秀。春已平分后。陡顿故人疏把酒。闲恁画阑搔首。争须携手踏青。人生几度清明。待得燕慵莺懒，杨花点点浮萍。,宋,词
晚渡,釋圓悟,橋巷低臨水，數家深掩門。路窮生寂寞，人渡更黄昏。風色占帆席，潮痕認柳根。岸回林影暝，漁火滿沙村。,唐,律诗
存目  其四八,蘇軾,詩題：寄歐叔弼首句：昔葬衣冠今在否。,唐,其他
和戴主簿韻,朱熹,平生本自好樓居，况接高人永晝餘。共喜江山入尊俎，從教幕府省文書。感君肯出新詩句，恨我終思舊草廬。擬借韋編訂龍馬，免推納甲話蟾蜍。,唐,律诗
春日書事呈歷陽縣蘇仁仲八首  其五,王之道,公餘槐柳轉斜日，吏散鳥雀來空庭。康成書带可人意，坐見茸茸相對青。,唐,绝句
上元夜效小庾體同用春字,長孫正隱,薄晚嘯遊人，車馬亂驅塵。月光三五夜，燈燄一重春。煙雲迷北闕，簫管識南鄰。洛城終不閉，更出小平津。,唐,律诗
无题,洪咨夔,风雨过芳晨。多少愁红恨紫尘。两点眉尖凝远碧，纷纷。又被杨花误一春。金凤压娇云。睡起纱窗背欠伸。心事欲言言不尽，沈沈。乳燕雏莺触拨人。,宋,词
无题,无名氏,六曲句阑四面风。,宋,词
无题,周密,江蓠怨碧，早过了霜花，锦空洲渚。孤蛩自语。正长安乱叶，万家砧杵。尘染秋衣，谁念西风倦旅。恨无据。怅望极归舟，天际烟树。心事曾细数。怕水叶沈红，梦云离去。情丝恨缕。倩回纹为织，那时愁句。雁字无多，写得相思几许。暗凝伫。近重阳、满城风雨。,宋,词
村舍二首  其一,陸游,篠屋楓林下，柴門芡浦旁。先鳴雞腷膊，徐上日蒼凉。服藥貧寧輟，觀書老有常。仍須教童稚，世世力耕桑。,唐,律诗
无题,赵长卿,梅喜先春，雁惊未腊。于门瑞气浮周匝。正当月应上弦时，长庚梦与良辰合。螺水恩浓，旴江德洽。寿杯劝处燃红蜡。明年此际祝遐龄，贺宾一一趋东阁。,宋,词
和章質夫成都運司園亭詩 小亭,吳師孟,尺水走庭除，花木皆周匝。雙亭正相值，僅能容一榻。公餘時獨來，隠几聊噓嗒。典謁或通名，東榮有賓閤。,唐,律诗
无题,向,别时抆泪花无语。但一味、教郎住。此日扁舟游远浦。雨晴云树。月斜烟树。目断家何许。红笺不寄相思句。人在潇湘雁回处。屈指归期秋已暮。万千里路。两三头绪。恨不飞将去。,宋,词
无题,无名氏,宴罢琼林，醉游花市，此时方显男儿志。,宋,词
无题,高观国,燕脂染出春风锦。生怕黄昏人有恨。雨难揩泪玉环娇，烟不遮愁红袖冷。醉魂吹断香魂静。拂拂翠眉羞带粉。最怜新燕识风流，只为春寒消瘦损。,宋,词
田家以二月二日晴雨占穀價枕上口占,洪咨夔,葛根已盡麥方青，延頸東來米價平。怕聽三更三點雨，要占二月二朝晴。,唐,绝句
贈思浄律師,釋克勤,百萬齋才了正因，大緣倏舉只逡巡。鑿將瑪瑙一方石，鎸作龍華百尺身。天竺江山增秀麗，西湖風月愈清新。色聲不動操能事，可是僧中英特人。,唐,律诗
春雨,王鎡,綠樹江南啼子規，落花流水洗胭脂。無情風雨朝朝惡，誤却歸來海燕遲。,唐,绝句
无题,杨冠卿,翠团嘉树。杜宇呼春去。帘卷金泥凝望处。几点红薇香雨。等闲过了花时。殷勤来问酴醿。恰有一枝春在，画楼红日林西。,宋,词
樓,李嶠,百尺重城際，千尋大道隈。漢宮井幹起，吳國落星開。笛怨綠珠去，簫隨弄玉來。銷憂聊暇日，誰識仲宣才。,唐,律诗
无题,郭应祥,白古馀杭多俊俏。风流不独夸苏小。又见尊前人窈窕。花枝袅。贪看忘却朱颜老。曲巷横街深更杳。追欢买笑须年少。悔不从前相识早。心灰了。逢场落得掀髯笑。,宋,词
證道歌  其六六,釋印肅,何表無生慈忍力，洞庭撞倒虛空喫。不留絲髮與人知，摩訶般若波羅蜜。,唐,绝句
无题,曾原一,梅粉褪。点点雨声春恨。半吐桃花芳意嫩。草痕青寸寸。把酒花边低问。莫解寒深红损。等待春风晴得稳。琵琶重整顿。,宋,词
不屈,釋文珦,屈身必受制，屈志必違仁。受制己則辱，違仁道則屯。身志兩不辱，度幾德之純。以此率其性，乾坤一閑人。,唐,律诗
无题,杨无咎,昔在仁皇当极治。南极星宫，曾降为嘉瑞。犹有画图传好事。身材只恐君今是。对酒不妨同看戏。他日功名，晏子堪为比。更愿远孙逢九世。安排君在鸡窠里。,宋,词
中書遇雨,錢珝,濟旱惟宸慮，爲霖即上台。雲銜七曜起，雨拂九門來。綸閣飛絲度，龍渠激霤迴。色翻池上藻，香裛鼎前杯。湘燕皆舒翼，沙鱗豈曝腮。尺波應爲假，虞海載沿洄。（同前）。,唐,词
无题,陈允平,玉奁香细流苏暖。寒日花梢短。翠罗尘暗缕金销。□□东□华屋、自藏娇。当时携手鸳鸯径。一笑蔷薇影。如今眉黛镇愁封。欲问归期消息、望宾鸿。,宋,词
哭菊廬舅氏,劉黻,舅甥三十年，生別且潸然。書落雁來處，病深秋到邊。故人傷遠道，孤子伴歸船。定有焚黄日，西山松樹阡。,唐,律诗
寄劉景烈,劉敞,漢設重關斥塞垣，詔移飛将護秋屯。胡人無復窺南牧，燕客時應祭北門。清酒肥牛宴長日，輕車精騎獵平原。少年真得軍中樂，况復詩書盛討論。,唐,律诗
祭酒芮公既歿四年門人呂某始以十詩哭之  其七,呂祖謙,聞人有善己伸眉，倒廩傾囷更不疑。菶菶萋萋竟何許，卷阿空老鳳皇枝。,唐,绝句
无题,欧阳修,清明上巳西湖好，满目繁华。争道谁家。绿柳朱轮走钿车。游人日暮相将去，醒醉喧哗。路转堤斜。直到城头总是花。,宋,词
无题,曾纡,山光冷浸清溪底。溪光直到柴门里。卧对白苹洲。猗眠数钓舟。溪山无限好。恨不相逢早。老病独醒多。如此良夜何。,宋,词
弔孫雲老,周紫芝,孫郎涉世似虛舟，一醉從前萬事休。千佛經中無姓字，八仙歌裏見風流。清詩便與重泉隔，客淚空添晚歲愁。隴上只今多宿草，爲君何地築糟邱。,唐,律诗
无题,葛郯,丹青明灭，霜著谁家树。满眼风光向谁许。送寒鸦万点，流水孤村，归来晚，月影三人夜舞。金英秋已老，蜡缀寒葩，空里时闻暗香度。任一枝瓶小，数点钗寒，佳人笑，饮尽床头玉露。看纱窗、红日上三竿，把蝶影捎空，在花深处。,宋,词
无题,晏几道,槛花稀，池草遍。冷落吹笙庭院。人去日，燕西飞。燕归人未归。数书期，寻梦意。弹指一年春事。新怅望，旧悲凉。不堪红日长。,宋,词
无题,黄庭坚,新年何许春光漏。小院闭门风日透。酥花入坐颇欺梅，雪絮因风全是柳。使君落笔春词就。应唤歌檀催舞袖。得开眉处且开眉，人世可能金石寿。,宋,词
无题,侯置,一抹烟林屏样展，轻花岸柳无边。连朝春雨涨平川。冬冬迎社鼓，渺渺下陂船。同事多才饶我懒，乘闲纵饮郊园。髻花敧侧醉巾偏。时丰容卒岁，游乐更明年。,宋,词
无题,赵长卿,世谛人多错。阿谁将、虚名微利，放教轻著。万事莫非前定了，选甚微如饮酌。算徒诧、龙韬豹略。纵使龙头安尺木，更从教、豹变生三角。浑是梦，恍如昨。吾庐自笑常虚廓。对残编、磨穿枯砚，生涯微薄。负郭田园能有几，随分安贫守约。要不改、箪瓢颜乐。西掖百扉终须到，且嘲风咏月常相谑。更要甚，万金药。,宋,词
遊大玲瓏小玲瓏,吳泳,小玲瓏，大玲瓏，平林突起羣玉峰。霜鉶剪取碧磈䃬，雷斧鑿破青嵌崆。自有此山生此石，鬼削天劖更無迹。泗濱浮出瑞玉磬，周廟橫陳古蒼璧。蒼官儼冠劍，翠官披琅玕。好風吹月來，光動九琳軒。守庵道人形野倨，白領方袍草爲屨。頗奇二士入洞來，引向高亭最幽處。他山豈無石，弄假不似真。平泉馬鹿跡何在，南墅甲乙名灰塵。說真辯假無時了，山童隔竹敲茶臼。,唐,词
道勾漏山靈寶觀竊睹兩朝御書謹成古風,李綱,抱疴臥雲海，夙夕負深恐。寛恩聽旋歸，何啻丘嶽重。問津勾漏山，散策寶圭洞。羣峰羅翠屏，環合無缺空。遊仙契初心，幽賞恊清夢。却來觀宸章，寶氣騰螮蝀。真行雜草隸，筆勢極翔動。大小飛白書，飄灑縈舞鳳。恭惟睿智姿，多能本天縱。妙蹟藏名山，俾與萬世共。林巒增炳煥，神物勞護擁。惜無深巖屋，蔭覆示崇奉。何當鳩良材，爲葺傾壓棟。天弧不指狼，中原胡馬閧。九廟未奠居，臣子衘憤痛。豈知炎荒中，奎畫得瞻諷。至哉慱大言，粟麥因異種。天常及諸佛，一一資妙供。竊於翰藻間，窺見神心用。源流此中來，基本中興宋。稽首歸琅函，斐然成善頌。,唐,诗
无题,向子諲,赣上人人说故侯。从来文采更风流。题诗谩道三千首，别酒须拚一百筹。乘画鹢，衣轻裘。又将春色过荆州。合江绕岸垂杨柳，总学歌眉叶叶愁。,宋,词
无题,周邦彦,晚步芳塘新霁后。春意潜来，迤逦通窗牖。午睡渐多浓似酒。韶华已入东君手。嫩绿轻黄成染透。烛下工夫，泄漏章台秀。拟插芳条须满首。管交风味还胜旧。,宋,词
前日苦旱禾恐立槁今雨太多已穫者生芽未穫者欲爛因歎耕者之苦輒賦一首,林希逸,老守田疇正學耕，尋思一粒也難成。晴乾久嘆頭未下，雨過還憂耳漸生。斗米三錢何日見，五風十雨望時平。村居飽飯猶難必，更敢癡迷望糝羹。,唐,律诗
无题,姜夔,淮左名都，竹西佳处，解鞍少驻初程。过春风十里，尽荠麦青青。自胡马窥江去後，废池乔木，犹厌言兵。渐黄昏，清角吹寒，都在空城。杜郎俊赏，算而今，重到须惊。纵豆蔻词工，青楼梦好，难赋深情。二十四桥仍在，波心荡、冷月无声。念桥边红药，年年知为谁生。,宋,词
无题,赵长卿,洛浦娇魂，恐得到、人间少。把风流、分付花貌。六出精神，腊寒射、香试到。清秀。与江梅、争相先后。檐卜粗疏，怎似妖娆体调。比山樊、也应错道。最是殷勤，捧出金盏银台笑。拼了。仙源与、奇葩醉倒。,宋,词
林塘懷友,王勃,芳屏畫春草，仙杼織朝霞。何如山水路，對面即飛花。,唐,绝句
絕句六首 六,杜甫,江動月移石，溪虛雲傍花。鳥棲知故道，帆過宿誰家。,唐,绝句
鴻禧觀次高橫槎韻  其二,趙孟堅,秦望與蘭亭，山山遞送迎。蓴鱸方嫩美，草木亦欣榮。去繼漢疏傅，名肩齊魯生。鴻都讀遺事，誰不動歸情。,唐,律诗
霅隴晚步,衛宗武,幽澗水縈迴，深林路杳微。僧居無客到，樵徑有人歸。歲晚松孤秀，天寒鳥倦飛。一塵渾不到，倚杖看斜暉。,唐,律诗
秋日寓懷,劉滄,海上生涯一釣舟，偶因名利事淹留。旅塗誰見客青眼，故國幾多人白頭。霽色滿川明水驛，蟬聲落日隱城樓。如何未盡此行役，西入潼關雲木秋。,唐,律诗
无题,吕岩,乾坤未裂。有物如何别。解把鸿濛擘破，说不知、知不说。妙诀。真难彻。知音世所绝。要识阴阳颠倒，月中日、日中月。,宋,词
夜大雷雨雹,方回,甲申春仲夜廿六，怪事可無詩史書。星斗橫陳九霄上，風雷鼎沸一更餘。雹聲擊瓦疑皆碎，電影穿帷恍似虛。明日麥摧桃李仆，更驚無葉剩園蔬。,唐,律诗
自淮陰被命守宣城復過楚雨中遇道孚因同誦楚詞爲書此以足楚詞,張耒,秋庭新過雨，佳菊獨秀先。含芳良未展，風氣已清妍。金鳳汝婢妾，紅紫徒相鮮。老人對節物，昏昏祇欲眠。與子讀楚詞，亹亹忽盡編。嫋嫋兮秋風，憀慄在遠行。蟋蟀鳴西堂，淹留了無成。,唐,诗
十八坊詩 卧龍,王十朋,非長陳壽賛贊，無首杜陵詩。廟貌并公論，如今勝昔時。,唐,词
无题,宋齐愈,霏霏疏影转征鸿。人语暗香中。小桥斜渡，西亭深院，水月朦胧。人间不是藏春处，玉笛晓霜空。江南树树，黄垂密雨，绿涨薰风。,宋,词
无题,黄定,间世文章万选钱。清时平步八花砖。大开紫府瑶池宴，正是橙黄橘绿天。金烛里，玉堂前。翰林元是武夷仙。雍容草罢明堂诏，留取天香馥寿筵。,宋,词
无题,向子諲,白似雪花，柔於柳絮。胡蝶儿、镇长一处。春风骀荡，蓦然吹去。得游丝、半空惹住。波上精神，掌中态度。分明是、彩云团做。当年飞燕，从今不数。只恐是、高唐梦中神女。,宋,词
无题,辛弃疾,手种门前乌桕树，而今千尺苍苍。田园只是旧耕桑。杯盘风月夜，箫鼓子孙忙。七十五年无事客，不妨两鬓如霜。绿窗剗地调红妆。更从今日醉，三万六千场。,宋,词
又過九華山,韋驤,昔年嘗慕此山遊，今日經行不暇留。好意尙爲塵跡累，碧雞山鳳勿相尤。,唐,绝句
无题,陈允平,桐花寒食近，青门紫陌，不禁绿杨烟。正长眉仙客，来向人间，听鹤语溪泉。清和天气，为栽培、种玉心田。莺昼长，一尊芳酒，容与看芝山。庭闲。东风榆荚，夜雨苔痕，满地欲流钱。爱墙阴、成蹊桃李，春自无言。殷勤晓鹊凭檐喜，丹凤下、红药阶前。兰砌晓，香飘舞袖斓斒。,宋,词
雜興五首  其三,陸游,家本徙壽春，遭亂建炎初。南來避狂寇，乃復遇强胡。于時髧兩髦，幾不保頭顱。亂定不敢歸，三載東陽居。人事固難料，今乃八十餘。努力未死間，讀我先人書。,唐,诗
无题,无名氏,蜜室蜂房别有香。腊前偏会泄春光。凝伫清容何所似，笑姚黄。蜡注金锺诚得意，风飘气味压群芳。不似寿阳夸粉面，道家妆。,宋,词
山鳥,韓淲,春晚雨時晴，隔簷山鳥鳴。留連因共話，拓落又閒行。不選呢喃語，從教格磔聲。酒來誰可飲，吾亦小詩成。,唐,律诗
无题,程霁岩,一叶鸣秋，五蓂纪瑞，申月还庆生申。巍巍郎宿，辉映寿星明。一段精神玉立，秋潭自、足副徽称。长生箓，只在公丹府，何待祝修龄。粉垣，才过了，便持荷橐，光近枫宸。况金瓯将启，庆满槐庭。朝旆行行入侍，彩衣映、衮冕辉新。从今去，相门出相，未数汉韦平。,宋,词
送紫巖張先生北伐,岳飛,號令風霆迅，天聲動北陬。長驅渡河洛，直擣向燕幽。馬蹀閼氏血，旗梟克汗頭。歸來報明主，恢復舊神州。,唐,律诗
次日再次韻三首  其三,陳造,鷗雙鷺隻傍汀沙，却匯沙汀過客車。清吹解撩叢竹嘯，高山如受衆峰衙。寒生碧澗懸魚網，潤著蒼崖賸土花。所惜隔牆紅紫滿，行行無暇訪山家。,唐,律诗
无题,汪藻,新月娟娟，夜寒江静山衔斗。起来搔首。梅影横窗瘦。好个霜天，闲却传杯手。君知否。乱鸦啼後。归兴浓於酒。,宋,词
无题,邢俊臣,扪窗摸户入房来。笙歌归院落，灯火下楼台。,宋,词
偈頌一百三十六首  其九七,釋惟一,萬法本無，一心何有。絕慮忘緣，默默自守。儻能朝於斯夕於斯，自然虛而靈空而妙。正當恁麽時，我手何似佛手。,唐,词
游瀟東和徐文淵,徐照,天吏今如隠，相隨步野坡。山高臨古郡，天小入江波。香草春生遍，幽禽暮見多。更增游嶽思，昨有寺僧過。,唐,律诗
即事,林希逸,舊留蓆帽知何在，禿鬢烏巾一任斜。病發相如空視草，夢迷太白謾生花。古今來往三千載，文字消磨幾百家。底爲藏山癡作計，衰翁筆硯是生涯。,唐,律诗
无题,黄公度,幽香冷艳缀疏枝。横影卧霜溪。清楚浑如南郭，孤高胜似东篱。岁寒风味，黄花尽处，密雪飞时。不比三春桃李，芳菲急在人知。,宋,词
无题,杜安世,帘卷春寒小雨天。牡丹花落尽，悄庭轩。高空双燕舞翩翩。无风轻絮坠，暗苔钱。拟将幽怨写香笺。中心多少事，语难传。思量真个恶因缘。那堪长梦见，在伊边。,宋,词
无题,陈师道,娉婷娜袅。红落东风青子小。妙舞逶迤。拍误周郎却未知。花前月底。谁唤分司狂御史。欲语还休。唤不回头莫著羞。,宋,词
聞何立可李茂欽訃二首  其二,劉克莊,何老長身李白鬚，傳聞死尚握州符。戰場便合營雙廟，太學今方出二儒。史館何人徵逸事，羽林無日訪遺孤。病夫疇昔曾同幕，西望關山涕自濡。,唐,律诗
无题,仇远,犹记春风庭院，桃花初识刘郎。绿腰传得旧官腔。自向花前学唱。锦瑟空寻小袖，翠衾尚带馀香。一番拈起一思量。又是桃花月上。,宋,词
无题,沈瀛,酒巡未止。先说一些儿事喜。别调吹风。佛曲由来自普通。长鲸吸酒。面对沈香山刻寿。吸尽如何。吸了西江说甚多。,宋,词
秋興,王質,有願投金粟，無情上玉除。吾甘披短褐，君自曳長裾。浥浥雲生屋，涓涓水到渠。十難三四好，八九在閒居。,唐,律诗
无题,郑子玉,渐莺声近也，探年芳、河畔扼轻轮。旋东风染绿，绵绵平野，无际烟春。最苦夕阳天外，愁损倚阑人。无奈潇湘杳，留滞王孙。冷落池塘残梦，是送君归后，南浦消魂。赖东君能客，醉卧展香茵。尽教更、行人远，也相伴、连水复连云。关山道，算无今古，客恨长新。,宋,词
无题,黄庭坚,黄花当户。已觉秋容暮。云梦南州逢笑语。心在歌边舞处。使君一笑眉开。新晴照酒尊来。且乐尊前见在，休思走马章台。,宋,词
元應善利真人祠  其六,唐仲友,丹符列素奏，黄水晞雲漿。吾道固欲傳，世人殊可傷。授汝紫陽周，語爾茅山楊。食之仙人芝，引袂同飛翔。,唐,律诗
无题,刘克庄,帝赐玄圭，臣妾潘衡，奴隶侯璋。因封还除目，见瞋鬼质，窜涂贽卷，取怨奇章。肯比寒儒，自夸秘宝，十袭庭邽寸许香。下岩石，要朝朝磨试，不论闲忙。何须狗监揄扬。这衡尺曾经圣手量。纵埋之地下，居然光怪，栖之梁上，亦恐偷将。蓬户无人，花村有犬，添几重茅覆野堂。交游少，约文房四友，泛浩摩苍。,宋,词
句  其二,王安上,將軍馬上設良謀，遙望青山指梅樹。日往月來時已久，萬古千年名不朽。,唐,绝句
无题,张炎,风雨怯殊乡。梧桐又小窗。甚秋声、今夜偏长。忆著旧时歌舞地，谁得似、牧之狂。茉莉拥钗梁。云窝一枕香。醉瞢腾、多少思量。明月半床人睡觉，听说道、夜深凉。,宋,词
无题,谢逸,花额上堆翠葆，远山横处星眸。绛宫深锁暮云浮。月破黄昏时候。谁谓霞衣玉简，便孤彩凤秦楼。桃源不禁昔人游。曾是刘郎邂逅。,宋,词
塞上曲二首 二,高駢,隴上征夫隴下魂，死生同恨漢將軍。不知萬里沙場苦，空舉平安火入雲。,唐,绝句
春日重遊平湖,薛能,湖上春風發管弦，須臨三十此離筵。離人忽有重來日，遊女初非舊少年。官職已辜疲瘵望，詩名空被後生傳。啼鶯莫惜蹉跎恨，閑事聽吟一兩篇。,唐,律诗
夢二叔,王十朋,二叔年皆八十餘，經年不見久無書。江山不隔還鄉夢，昨夜迢迢到佛廬。,唐,绝句
金櫻子,姚西巖,三月花如薝蔔香，霜中採實似金黄。煎成風味亦不淺，潤色猶煩顧長康。,唐,绝句
伯時往河東戲與廉夫分韻道相思之意三首  其二,傅察,朝氛霽西山，晚日明髣髴。搖憐太行上，陟巘眩可畏。王侯眇小夫，中盤凌雲氣。端如車公賢，談笑出真味。胡爲久崎嶇，使我重歔欷。王事有程期，来歸懼其未。,唐,诗
无题,可旻,富贵经中谈净域。赤珠玛瑙为严饰。彼土众生当晓色。擎衣裓。妙华供养他方佛。稚小嬉游随没溺。娑婆是苦何曾识。忻厌迩来方有力。从朝夕。静焚一炷香凝碧。,宋,词
與張仲巽遊善護院,韓維,高城面脩塗，呀豁若箕口。其右釋子廬，蒼柏蔭庭牖。翹翹幕中彥，疏懷脫喧垢。結轡游禪扃，彈弦樂嘉友。華榱翳廣坐，仰視眩丹黝。朱光羞晨櫻，紺玉折春藕。初筵頗清簡，中醉稍喧糅。歌休衆管作，令發洪鐘叩。橫浮或見違，義藴□□□。酒酣隘常見，大觀資遠取。上躋危磴盤，却立土崖斗。長川自西來，逶迤带坰藪。綠樹下成列，獵獵清風走。側身宇宙間，群動何紛糾。自顧齷齪極，天地一罌缶。安得修靈根，超然出諸有。,唐,词
无题,王安石,灯火已收正月半。山南山北花撩乱。闻说洊亭新水漫。骑款段。穿云入坞寻游伴。却拂僧床褰素幔。千岩万壑春风暖。一弄松声悲急管。吹梦断。西看窗日犹嫌短。,宋,词
送四舅朱掾赴英州,宋祁,拗柳亭皋晚，攀梅嶺路長。北辭鳷鵲月，南冒鷓鴣霜。越蠹催征候，珍鮭奉慶觴。片言民訟息，歸計竚林光。,唐,律诗
贈寫照吳生  其二,方岳,幾人堪畫麒麟閣，萬事不如鸚鵡盃。只謂故吾詩瘦耳，寒沙鷗鷺莫驚猜。,唐,绝句
詠史 劉弘,陳普,三綱政自誅辛冉，二盜清由識士行。江左百年半天下，曾知開闢是新城。,唐,绝句
无题,王诜,才子阴风度远关。清愁曾向画图看。山衔斗柄三星没，雪共月明千里寒。新路陌，旧江干。崎岖谁叹客程难。临风更听昭华笛，簌簌梅花满地残。,宋,词
生春二十首 十,元稹,何處生春早，春生梅援中。蘂排難犯雪，香乞擬來風。隴迥羌聲怨，江遙客思融。年年最相惱，緣未有諸叢。,唐,律诗
龍眼,李劉,絳衣摇曳綻冰肌，依約華清出浴時。何物鴉兒驅不去，前身恐是食酥兒。,唐,绝句
次韵王君北都偶成三首  其一,蘇轍,河轉金堤近，天高魏闕新。千夫奉儒將，百獸伏麒麟。校獵沙場莫，談兵玉帳春。關南知不遠，誰試問蕃鄰。,唐,律诗
夏日六首  其三,徐瑞,世眼看朱成碧，人情覆雨翻雲。寧甘頭責子羽，莫教腹負將軍。,唐,其他
送趙節卿,張栻,昭代才難歎，宗盟世有人。千鈞定晚試，一角信逢真。政擬尋梅共，還經折柳新。青雲看穩上，回首楚江春。,唐,律诗
秋日雜興  其一,韓淲,園荒無與鉏，草樹暗如織。披榛理幽步，野氣頗有力。坐令世網心，不動自然息。更見吾潩泉，無波瑩巖色。,唐,律诗
三眠柳  其一,謝子才,萬絲繅綠費春工，斜倚闌干枕曉風。兩被流鶑驚夢覺，依前睡趁海棠紅。,唐,绝句
阮師旦希聖徹垣開軒而東湖仙亭射的諸山如在掌上予爲之名曰新軒蓋取景物變態新新無窮之義賦十絕句  其三,郭祥正,軒窻得地向湖開，要客登臨共一盃。白鳥探魚長不去，清風吹水等閒來。,唐,绝句
奉酬韋祭酒偶遊龍門北溪忽懷驪山別業因以言志示弟淑並呈諸大僚之作,崔日知,夙齡秉微尚，中年忽有鄰。以茲山水癖，遂得狎通人。迨我咸京道，聞君別業新。巖前窺石鏡，河畔踏芳茵。既憐伊浦綠，復憶灞池春。連詞謝家子，同歡冀野賓。趣閑魚共樂，情洽鳥來馴。詎念昔遊者，祇命獨留秦。蕭條穎陽戀，沖漠漢陰真。無由陪勝躅，空此翫書筠。,唐,诗
无题,柳永,景萧索，危楼独立面晴空。动悲秋情绪，当时宋玉应同。渔市孤烟袅寒碧，水村残叶舞愁红。楚天阔，浪浸斜阳，千里溶溶。临风。想佳丽，别后愁颜，镇敛眉峰。可惜当年，顿乖雨迹云踪。雅态妍姿正欢洽，落花流水忽西东。无憀恨、相思意，尽分付征鸿。,宋,词
无题,张抡,雪似琼花铺地，月如宝鉴当空。光辉上下两相通。千古谁窥妙用。若悟珠生蚌腹，方知非异非同。阴阳相感有无中。恍惚已萌真种。,宋,词
无题,曾觌,楚天千里无云，露华洗出秋容净。银蟾台榭，玉壶天地，参差桂影。鸳瓦寒生，画檐光射，碧梧金井。听韶华半夜，江梅三弄，风袅袅、良宵永。携手西园宴罢，下瑶台、醉魂初醒。吹箫仙子，骖鸾归路，一襟清兴。鳷鹊楼高，建章门迥，星河耿耿。看沧江潮上，丹枫落叶，浸关山冷。,宋,词
无题,周密,照野旌旗，朝天车马，平沙万里天低。宝带金章，尊前茸帽风。秦关汴水经行地，想登临、都付新诗。纵英游，叠鼓清笳，骏马名姬。酒酣应对燕山雪，正冰河月冻，晓陇云飞。投老残年，江南谁念方回。东风渐绿西湖柳，雁已还、人未南归。最关情，折尽梅花，难寄相思。,宋,词
范伯言藥隱,呂本中,烈士故徇名，中民但榮官。寧知陋巷士，堅坐有餘歡。出從聖師游，歸坐守一簞。出門視天壤，密邇心自寛。范侯嬾仕宦，决意歸西山。西山有藥隱，此地可盤桓。誓將從古人，上追孔與顔。有田可以耕，有屋可以安。寧能伴兒曹，日夜不得閑。我亦倦游者，世味更百難。夢寐想君家，父子兄弟間。便當卜隣居，一生長往還。相依得情話，出語清肺肝。後生有郢質，更爲斵其漫。君行問安否，此盟當未寒。,唐,诗
无题,洪适,南土。贤铜虎。黄木湾头腾好语。骑羊执穗神仙五。拭目摩肩争睹。无双治行今犹古。嘉瑞流传乐府。,宋,词
无题,张先,人意共怜花月满。花好月圆人又散。欢情去逐远云空，往事过如幽梦断。草树争春红影乱。一唱鸡声千万怨。任教迟日更添长，能得几时抬眼看。,宋,词
无题,张抡,双阙中天，凤楼十二春寒浅。去年元夜奉宸游，曾侍瑶池宴。玉殿珠帘尽卷。拥群仙、蓬壶阆苑。五云深处，万烛光中，揭天丝管。驰隙流年，恍如一瞬星霜换。今宵谁念泣孤臣，回首长安远。可是尘缘未断。谩惆怅、华胥梦短。满怀幽恨，数点寒灯，几声归雁。,宋,词
瑞蓮歌,王禹偁,江城五月江雨晴，荷花到處紅交橫。宋家池上瑞蓮生，嫋嫋出叢抽一莖。莖端菡萏開兩朵，忽似娥皇將女英。九疑望斷蒼梧暮，低頭並照湘波清。花落蓮成碧於卵，瑟瑟塵輕熨人眼。蕭郎弄玉合巹時，一齊覆下瑠璃盞。草木效靈載圖史，守臣盡可聞天子。吾君有詔抑祥瑞，異獸珍禽不爲貴。瑞蓮無路達冕旒，也隨衆卉老池頭。吏民歸美賀郡守，敢貪天功爲己有。古來善政數杜詩，桑無附枝麥兩歧。瑞蓮信美産茲土，起予謾作閑歌辭。年年更願再熟稻，倉箱免使吾民饑。,唐,诗
結客少年場,鄒登龍,并兒任氣俠，年少肝膽雄。錦臂金彈丸，銀鞍玉花驄。腰插三尺劍，手開二石弓。輕生重大義，一戰朔庭空。斬取戎王頭，捷奏甘泉宮。,唐,诗
无题,张孝祥,子夜封章扣紫清。五霞光里佩环声。驿传风火龙鸾舞，步入烟宵孔翠迎。瑶简重，羽衣轻。金童双引到通明。三湘五管同民乐，万岁千秋与帝龄。,宋,词
无题,冯时行,风幸多情开得好。忍却吹教零落了。弄花衣上有馀香，春已老。枝头少。况又酒醒鶗鴂晓。一片初飞情已悄。可更如今纷不扫。年随流水去无踪，恨不了。愁不了。楼外远山眉样小。,宋,词
江南雜題三十首 其七,張祜,五里波㳂郭，扁舟棹到門。水經春雨漲，山近夕陽溫。鸂鶆穿蘆葉，蟛蟖上竹根。憂來欲誰話，猶賴酒盈罇。,唐,词
訪三橋歩隠者,董嗣杲,翠竹蒼松貼屋牢，屋前徑狹長蓬蒿。蒲團坐久侵肌薄，柏子焚來結氣髙。山雨濕蝸腥薜荔，野煙蔽鵲損櫻桃。終期脱跡相從去，參取玄微學鄭遨。,唐,律诗
无题,张枢,拥石池台，约花阑槛。,宋,词
郁山主贊,釋慧開,百尺竿頭話最親，一交橋斷絕纖塵。死中得活珠離蚌，甘作馿前馬後人。,唐,绝句
偈頌六十八首  其四五,釋法薰,春花爛漫，春光欲暮。杜宇聲聲，送春歸去。諸人何不向這裡眼明心悟。,唐,词
无题,刘克庄,老不计生朝，惭愧阿连书尺。雪鬓霜髭不管，管眼腰黄赤。待将心事自笺天，莫费子公力。乞赐先生处士，换一张黄敕。,宋,词
无题,万俟咏,见梨花初带夜月，海棠半含朝雨。内苑春、不禁过青门，御沟涨、潜通南浦。东风静、细柳垂金缕。望凤阙、非烟非雾。好时代、朝野多欢，遍九陌、太平箫鼓。乍莺儿百啭断续，燕子飞来飞去。近绿水、台榭映秋千，斗草聚、双双游女。饧香更、酒冷踏青路。会暗识、夭桃朱户。向晚骤、宝马雕鞍，醉襟惹、乱花飞絮。正轻寒轻暖漏永，半阴半晴云暮。禁火天、已是试新妆，岁华到、三分佳处。清明看、汉宫传蜡炬。散翠烟、飞入槐府。敛兵卫、阊阖门开，住传宣、又还休务。,宋,词
贈徐照,徐璣,近參圓覺境如何，月冷高空影在波。身健却緣餐飯少，詩清都爲飲茶多。城居亦似山中靜，夜夢俱無世慮魔。昨日曾知到門外，因隨鶴步踏青莎。,唐,律诗
无题,邹应龙,九十吾家两寿星。今夫人赛昔夫人。百年转眼新开帙，十月循环小有春。生日到，转精神。目光如镜步如云。年年长侍华堂宴，子子孙孙孙又孙。,宋,词
无题,杜安世,雨霁风光，春分天气。千花百草争明媚。画梁新燕一双双，玉笼鹦鹉爱孤睡。薜荔依墙，莓苔满地。青楼几处歌声丽。蓦然旧事上心头，无言敛皱眉山翠。,宋,词
无题,廖刚,蓬山晓，龟鹤倚芝庭。云覆宝熏迷舞凤，玉扶琼液荐文星。棠荫署风清。人尽道，天遣瑞升平。九万鹏程才振翼，八千椿寿恰逢春。貂衮瞩公荣。,宋,词
无题,刘克庄,何处相逢，登宝钗楼，访铜雀台。唤厨人斫就，东溟鲸脍，圉人呈罢，西极龙媒。天下英雄，使君与操，馀子谁堪共酒杯。车千两，载燕南赵北，剑客奇才。饮酣画鼓如雷。谁信被晨鸡轻唤回。叹年光过尽，功名未立，书生老去，机会方来。使李将军，遇高皇帝，万户侯何足道哉。披衣起，但凄凉感旧，慷慨生哀。,宋,词
无题,韩玉,间世真贤出，吉梦兆维熊。玉麟天上谪见，帏薄贯长虹。追念当年筹算，封魏封留勋业，千古事攸同。语云仁者寿，何必喻乔松。嗣天子，乘九五，驭飞龙。分麾契符阃外，凭倚定寰中。由是天才英纵，散入枢庭闲暇，谈笑抚兵戎。伫看骄虏静，金鼎篆元功。,宋,词
懷歸,劉敞,往昔佩觽日，童蒙幸相求。中間萬里别，倐忽二十秋。人事固契闊，歳華易如流。聞君尚黄綬，失意成白頭。奄速不可期，升沉亦難謀。寧知及門晚，忽辱從政優。感舊勞心腸，相從恨淹留。寄聲不盡意，何以紓離憂。,唐,诗
冬夜讀几案間雜書得六言二十首  其一四,劉克莊,巢居吸景休糧，壁觀入定放光。三萬里隔弱水，六千劫坐道場。,唐,其他
明堂侍祠十絕  其二,王庭,先皇鴻烈冠重興，廟社依然總燕寧。今日孝思嚴陟配，必知深妥在天靈。,唐,绝句
戊申年七夕五絕  其四,錢惟演,青鳥當時下紫雲，綺囊書祕露桃新。莫嫌夜半移牀遠，朱雀窗中別有人。,唐,绝句
无题,苏轼,玉笙不受朱唇暖。离声凄咽胸填满。遗痕几千秋。恩留人不留。他年京国酒。泫泪攀枯柳。莫唱短因缘。长安远似天。,宋,词
无题,程大昌,才出沧溟底，旋明紫岫腰。玉光漫漫涌层潮。上有乘流海贾、卧吹箫。更上云台望，翻牵旅思遥。我生何许著箪瓢。却向天涯起舞、影萧萧。,宋,词
无题,欧阳修,何人解赏西湖好，佳景无时。飞盖相追。贪向花间醉玉卮。谁知闲凭阑干处，芳草斜晖。水远烟微。一点沧洲白鹭飞。,宋,词
无题,秦观,春梦。神仙洞。冉冉拂墙花树动。西厢待月知谁共。更觉玉人情重。红娘深夜行云送。困亸钗横金凤。,宋,词
遊三茅華陽諸洞  其四,宋無,淡染雲霞五色衣，杏壇朝罷對花披。洞中養隻千年鶴，長被仙人來借騎。,唐,绝句
謝人贈玉界尺,張方平,美玉琢溫潤，界尺裁方直。非惟立規矩，亦以端簡冊。玉性比君子，尺用同正人。兼有盤盂戒，宜爲几席珍。,唐,律诗
詠史 謝安 其四,陳普,苻氏無良妄自尊，鮮卑羌豎正鯨吞。到頭棋酒消磨晉，莫道桓沖果失言。,唐,绝句
棘林和尚遺書至,釋智愚,因記七峯來玉几，去年花月下雲坳。未周一歲背盟我，剔盡春燈眼不交。,唐,绝句
无题,陆游,华鬓星星，惊壮志成虚，此身如寄。萧条病骥。向暗里。消尽当年豪气。梦断故国山川，隔重重烟水。身万里。旧社凋零，青门俊游谁记。尽道锦里繁华，叹官闲昼永，柴荆添睡。清愁自醉。念此际。付与何人心事。纵有楚柂吴樯，知何时东逝。空怅望，鲙美菰香，秋风又起。,宋,词
雪消,鄧深,簷聲不斷元非雨，山色纔開豈是雲。萬象終然仍舊貫，詎須裝點巧紛紛。,唐,绝句
含香,韋莊,含香高步已難陪，鶴到清霄勢未回。遇物旋添芳草句，逢春寧滯碧雲才。微紅幾處花心吐，嫩綠誰家柳眼開。却去金鑾爲近侍，便辭鷗鳥不歸來。,唐,律诗
和王知府惠雙井茶,吳芾,摘從雙井尚餘香，遠寄山翁見未嘗。咀嚼新芽味新句，陡驚冰雪沃枯腸。,唐,绝句
无题,苏轼,回首乱山横。不见居人只见城。谁似临平山上塔，亭亭。迎客西来送客行。归路晚风清。一枕初寒梦不成。今夜残灯斜照处，荧荧。秋雨晴时泪不晴。,宋,词
渭川獵,張鎡,鳴冬朔風聲披靡，原樹莽蒼枯欲死。出門四望來無人，何許翁閒守寒水。胸中百萬總活法，閉口不言心自喜。姓名絕念公侯前，草野耕夫略相比。一朝千乘從空來，照天戈甲光皚皚。罾羅不爲彲羆設，果應龜墨收奇才。鷹揚元勳塞兩儀，遣爾後嗣恢宏基。魯公如棠但射魚，縱得齒革何能爲。,唐,诗
无题,吕胜己,长记浔阳江上宴。庚公楼上凭阑遍。北望淮山连楚甸。真伟观。中原气象依稀见。漂泊江湖波浪远。依然身在蛮溪畔。愁里不知时节换。春早晚。杜娟声里飞花满。,宋,词
无题,赵长卿,天净姮娥初整驾。桂魄蟾辉，来趁清和夜。费尽丹青无计画。纤纤侧向疏桐挂。人在扶疏桐影下。耳畔轻轻，细说家常话。年少难留应不借。未歌先咽歌还罢。,宋,词
句  其三,邵博,如何老作簡州守，只對江山賦好詩。,唐,诗
題寧國縣十全堂,張景脩,醫莫以人試，藥能生死人。十失爲一次，望而知謂神。嘗聞秦醫和，診君知其臣。豈無肘後方，埋沒隨埃塵。韞師以愈疾，猶如臂屈伸。華佗醫之良，思邈醫之真。誰能不服藥，一一如朱雲。斯堂名十全，全人亦全身。方公諳藥性，勇退蓋此因。金玉不足寶，人生繫悲忻。,唐,诗
寄題歷陽馬仲文水軒,林逋,構得幽居近郭西，水軒風景獨難齊。烟含晚樹人家遠，雨濕春蒲燕子低。紅燭酒醒多聚會，粉牋詩敵幾招携。旅遊今日堪搔首，摇落山城困馬蹄。,唐,律诗
无题,石孝友,云髻盘鸦。眉山远翠，脸晕微霞。燕子泥香，鹅儿酒暖，曾见来那。秋光已著黄花。又恰恨、尊前见他。越样风流，恼人情意，真个冤家。,宋,词
和友人  其二,王之望,坐閲江城歲月遷，心勞政拙豈能賢。昔遊泉石迷尋訪，故里風烟喜接連。聊假頒宣行素學，敢將遲暮歎華顛。他年良史徵佳什，會入西京循吏篇。,唐,律诗
裴迪南門秋夜對月,錢起,夜來詩酒興，月滿謝公樓。影閉重門靜，寒生獨樹秋。鵲驚隨葉散，螢遠入煙流。今夕遙天末，清光幾處愁。,唐,律诗
和存子姪長吟酆都韻,陽枋,江肥石沒浪壯激，水瘦石露灘無聲。叢深鹿來平都重，林槁鹿去平都輕。消息盛衰有如此，是理見處須分明。孟叟晚年盡心作，孔聖垂老春秋成。當知血氣命於志，不同萬物殊枯榮。好向先生問心極，萬里浮舟入帝城。,唐,诗
无题,晏几道,花阴月，柳梢莺。近清明。长恨去年今夜雨，洒离亭。枕上怀远诗成。红笺纸、小砑吴绫。寄与征人教念远，莫无情。,宋,词
題王昭君,姚勉,謝却君恩入塞塵，宮花從此不能春。丹青莫恨毛延壽，婁敬先爲作俑人。,唐,绝句
无题,刘克庄,见宰官身，出只手、擎他宇宙。筹边外、招徕名胜，登崇勋旧。不下莱公扶景德，又如涑水开元祐。尽从渠、干贽及吾门，归斯受。上林苑，多花柳。祁连塞，稀刁斗。更红旗破贼，黄云栖亩。阿母瑶池枝上实，仙人太华峰头藕。泻铜盘、沆瀣入金卮，为公寿。,宋,词
无题,仇远,短绿抽堤草，芳信未许花知。尚留冻梗冰枝。藓石雪消迟。方塘水浅鸳鸯冷，沙际水翼相依。拾翠约，踏青期。终是乐游稀。相思。江南远，渔汀渺渺，还又是、梅花谢时。有多少、旧愁新恨，纵罗虬、妙曲风流，怎比红儿。何时再得，画鹢摇春，丰乐楼西。,宋,词
无题,葛胜仲,叠叠云山供四顾。簿书忙里偷闲去。心远地偏陶令趣。登览处。清幽疑是斜川路。野蔌溪毛供饮具。此身甘被烟霞痼。兴尽碧云催日暮。招晚渡。遥遥一叶随鸥鹭。,宋,词
无题,刘克庄,老年有奇事，天放两中秋。使君飞榭千尺，缥缈见麟洲。景物东徐城上，岁月北征诗里，圆缺几时休。俯仰慨今昔，惟酒可浇愁。风露高，河汉澹，素光流。贾胡野老相庆，四海十分收。竞看姮娥金镜，争信仙人玉斧，费了一番修。衰晚笔无力，谁伴赋黄楼。,宋,词
鴛鴦,曹組,蘋洲花嶼接江湖，頭白成雙得自如。春院有時描一對，日長消盡繡工夫。,唐,绝句
嚴先生釣臺同范茂明浚賦,趙公豫,漢帝中興握赤符，先生恬澹隠名區。羊裘自是林泉物，龍德原非將相徒。不學淮陰遭戮辱，豈同尚父預匡扶。高蹤卓絕橫今古，瞻拜桐江感嘆俱。,唐,律诗
和丹巖  其二,衛宗武,玉女裁花撒碎瓊，寒威凜凜壓山屏。消殘猶自衒天巧，點綴裙腰一半青。,唐,绝句
无题,韩淲,菏花好处，是红酣落照，翠蔼馀凉。绕郭从前无此乐，空浮动、山影林篁。几度薰风晚，留望眼、立尽濠梁。谁知好事，初移画舫，特地相将。惊起双飞属玉，萦小楫冲岸，犹带生香。莫问西湖西畔□，□九里、松下侯王。且举觞寄兴，看闲人、来伴吟章。寸折柏枝，蓬分莲实，徒系柔肠。,宋,词
无题,李弥逊,紫菊红萸开犯早。独占秋光老。酝造一般清，比著芝兰，犹自争多少。霜刀翦叶呈纤巧。手拈迎人笑。云鬓一枝斜，小阁幽窗，是处都香了。,宋,词
无题,向子諲,去年雪满长安树。望断扬州路。今年看雪在扬州。人在蓬莱深处、若为愁。而今不恨伊相误。自恨来何暮。平山堂下旧嬉游。只有舞春杨柳、似风流。,宋,词
无题,徐俯,宜笑宜颦掌上身。能歌能舞恶精神。脸边红入桃花嫩，眉上青归柳叶新。娇不语，易生嗔。尊前还是一番春。深杯百罚重拚却，只为妖饶醉得人。,宋,词
偈頌一百零四首  其三九,釋紹曇,春日晴，春雨足，玉龍怒噴懸崖瀑。花簇簇，錦簇簇，滿山桃李嫌粗俗。休捏目，直饒伊向聲色堆頭。密透重塵，坐卧經行，了無拘束。砒霜未是毒。,唐,词
无题,周密,粉黄衣薄沾麝尘。作南华、春梦乍醒。活计一生花里，恨晓房、香露正深。芳蹊有恨时时见，趁游丝、高下弄晴。生怕被春归了，赶飞红、穿度柳阴。,宋,词
書南事,梅堯臣,大梁國南門，馹騎方騰趨。波波一何急，蠻寇圍番禺。番禺本無備，前頼魏大夫。大夫築子城，今得守以須。兵雖不滿萬，閉壁堪指呼。老幼轉木石，壯健操矛弧。廩庫得以完，日月不易圖。城中舊無井，魏鑿安轆轤。魏由飛語去，不使立外郛。古稱時有待，淺薄皆謂紆。曲突與爛額，看取報功殊。,唐,诗
无题,蔡伸,漠漠新田绿未齐。柳阴阴下水平堤。竹间时有乳鸦啼。云敛屏山横枕畔，夜阑璧月转林西。玉芝香里彩鸳栖。,宋,词
无题,史浩,烘锦花堤，铺绵柳巷，晓来膏雨初晴。画堂初建，碧沼映朱楹。最好芙蓉绣褥，交辉敞、孔雀金屏。那堪更，华裾满坐，和气动欢声。冰清。真美行，棠阴善政，槐市高名。今朝消受得，茜服光荣。况是齐眉并寿，谁云道、乐事难并。相将见，飞凫过阙，除目下彤庭。,宋,词
无题,周邦彦,南都石黛扫晴山。衣薄耐朝寒。一夕东风，海棠花谢，楼上卷帘看。而今丽日明如洗，南陌暖雕鞍。旧赏园林，喜无风雨，春鸟报平安。,宋,词
无题,向子諲,江南江北雪漫漫。遥知易水寒。同云深处望三关。断肠山又山。天可老，海能翻。消除此恨难。频闻遣使问平安。几时鸾辂还。,宋,词
安隠寺詩,蘇泂,樟樹何年種，娑娑滿寺門。金身虛像設，畫壁儘塵昏。龍虎青山遠，冰霜碧甃存。坊官敬人客，頃刻具肴尊。,唐,律诗
无题,无名氏,万里无云，天同色、祥光满目。见婺星一点，辉联箕宿。果是月宫仙子降，诞生乐国人如玉。六飞蓂、正属九秋高，清霜肃。丹桂盛，蓝袍绿。芝兰秀，森如簇。庆簪缨几代，家毡欣复。萱草长春殊未老，君恩加锡金花轴。款陪王母宴瑶池，蟠桃熟。,宋,词
幽居,葛天民,遠懷日與靜相宜，山色窺簾澗撼扉。野草自花聊獻笑，重雲不雨謾垂衣。人間事業難爭長，睡裏工夫獨造微。却怪蒙莊猶寐語，夢爲胡蝶未忘機。,唐,律诗
中路寄喻鳧先輩,方干,求名如未遂，白首亦難歸。送我尊前酒，典君身上衣。寒蕪隨楚盡，落葉渡淮稀。莫歎干時晚，前心豈便非。,唐,律诗
和吳端甫書懷,劉摰,舊學驚心在，窮居惜鬢華。詩書憑淨几，水竹抱鄰家。霜雪巴西夢，風波楚北嗟。知君厭留滯，我亦正塵沙。,唐,律诗
无题,周密,万雪千霜。禁持不过，玉雪生光。水部清多，杜郎老去，空恼愁肠。天寒野屿空廊。静倚竹、无人自香。一笑相逢，江南江北，竹屋山窗。,宋,词
擬寒山寺  其五五,釋懷深,世上聰明人，必欲聞其過。不知是業牽，卻云合恁麽。因果鏡中容，容豈非是我。陰報最分明，不論官職大。,唐,律诗
次夜月色復佳遊霞川錦池二首  其二,張鎡,畫橋烟重柳垂垂，露濕衣裳透始知。丹桂花香牆畔起，水葓枝影席間移。思量究竟都如夢，戀著休閒煞不癡。夜半江潮聲正熟，歸來纔是欲眠時。,唐,律诗
和范景仁王景彝殿中雜題三十八首並次韻 殿後書事,梅堯臣,天子尋常幸直廬，裹頭宮女捧雕輿。紅泥已賜春醅酒，黄帕曾經御覽書。林果鳥應銜去後，燕窠蟲有落來餘。禁中事事能傳詠，播在人間不是虛。,唐,律诗
无题,无名氏,梅花好，千万君须爱。比杏兼桃犹百倍。分明学得嫦娥样，不施朱粉天然态。蟾宫里，银河畔，风霜耐。岭上故人千里外。寄去一枝君要会。表江南信相思□。清香素艳应难对。满头宜向尊前戴。岁寒心，春消息，年年在。,宋,词
咏史二首  其一,曾鞏,京室天下歸，飛甍無餘地。國士憂社稷，塗人養聲利。貴賤競一時，峨冠各鱗次。子龍獨幽遠，聘召漠無意。,唐,律诗
句  其三,孟賓于,水國兩親應探榜，龍門三月又傷春。,唐,诗
偈三十五首  其二五,釋祖珍,青春已去，朱夏斯臨。放下橫肩楖𣗖，宴坐古佛叢林。荆山之璞不須覓，赤水之珠何用尋。縱饒尋覓得，失卻本來心。,唐,词
无题,吴镒,三楚上游地，五岭翠眉横。杜诗韩笔难尽，身到眼增明。最好流泉百道，НН绕城萦市，唯见洛阳城。化鹤三千岁，橘井尚凄清。阆风客，紫贝阙，白玉京。不堪天上官府，时此驻霓旌。岁晚朔云边雪，压尽蛮烟瘴雨，过雁落寒汀。况有如泉酒，细与故人倾。,宋,词
无题,曾允元,一夜东风，枕边吹散愁多少。数声啼鸟。梦转纱窗晓。来是春初，去是春将老。长亭道。一般芳草。只有归时好。,宋,词
謝韓監芍藥,張栻,一年春事雨聲裏，十里揚州夢想邊。眼底名花煩折贈，君家風物自嫣然。,唐,绝句
西園,許渾,西園春欲盡，芳草徑難分。靜語唯幽鳥，閑眠獨使君。密林生雨氣，古石帶苔文。雖去清朝遠，朝朝見白雲。,唐,律诗
新定道中寄桐廬關太守三首  其一,張方平,辟書來北門，召命自宣室。朝廷搜英材，溪山及野質。當世良有心，一得思造膝。署霞隱扶桑，已是長安日。,唐,律诗
无题,蔡伸,堆琼滴露冰壶莹。楼外天如镜。水晶双枕衬云鬟。卧看千山明月、听潺湲。渡江桃叶分飞后。马上犹回首。邮亭今夜月空圆。不似当时携手、对婵娟。,宋,词
无题,黎廷瑞,腰缠十万贯，骑鹤上扬州。诗翁那得有此，天地一扁舟。二十四番风信，二十四桥风景，正好及春游。挂席欲东下，烟雨暗层楼。紫绮冠，绿玉杖，黑貂裘。沧波万里，浩荡踪迹寄浮鸥。想杀南台御史，笑杀南州孺子，何事此淹留。远思渺无极，日夜大江流。,宋,词
胡笳曲 七拍,文天祥,憶昔十五心尚孩，莫怪頻頻勸酒杯。孤城此日腸堪斷，如何不飲令人哀。一去紫臺連朔漠，月出雲通雪山白。九度附書歸洛陽，故國三年一消息。,唐,律诗
无题,赵士,正春风初扇，梅蕊飘香，雨馀晴昼。箫鼓声中，麝烟喷金兽。幕府宾僚，杜诗韩笔，竟吐奇争秀。共指乔松，同瞻峻岳，祝公眉寿。汉相功勋，陈思文藻，奕世风流，迥居人右。持节分符，屡试经邦手。天府剧烦，雍容谈笑，令闻光前后。君相恩隆，公圭金印，一时亲授。,宋,词
荷池小立,楊萬里,池小泉多强欲留，留它不住恣它流。荷盤不放荷尖出，穿破盤來却又休。,唐,绝句
无题,刘辰翁,甚花间、儿女笑盈盈。人添雪狮成。任踏青无路，凌波有地，步步光尘。招得梅妃魂也，好似去年春。柳亦何曾絮，都是云英。休道东皇诞漫，到茶烟歇后，谁浊谁清。赖谢娘好语，端胜解围兵。看昨朝、天公雨粟，定大家、快活社翁平。春晴好，溶溶雨尽，听卖花声。,宋,词
答陳君佐戲吟,孔平仲,與君居兩邦，如隔萬里道。相從得旬日，所恨太不早。清談已解憂，大笑時絕倒。贈我以古風，應手拾瓌寶。間亦藏戲言，顧我欲高蹈。答之以不答，羨子富文藻。滄溟在人外，中有群仙島。相約逍遙游，餐霞食瑶草。,唐,诗
和崔公度家風琴八首  其三,王安石,萬物能鳴爲不平，世間歌哭兩營營。君知此物心何欲，自信天機自有聲。,唐,绝句
老鶴,舒岳祥,霜翎沾濘衣難濯，朱頂多年色退鮮。曾向青雲黄鵠舉，如今羸損啄烏田。,唐,绝句
无题,京镗,休卧元龙百尺楼。眼高照破古今愁。若不擎天为八柱，且学鸱夷，归泛五湖舟。万里西南天一角，骑气乘风，也作等闲游。莫道玉关人老矣，壮志凌云，依旧不惊秋。,宋,词
酬樂天寄生衣,元稹,秋茅處處流痎瘧，夜鳥聲聲哭瘴雲。羸骨不勝纖細物，欲將文服却還君。,唐,绝句
山中月夜寄無錫長官,皎然,湖上涼風早，雙峰月色秋。遙知秣陵令，今夜在西樓。別葉蕭蕭下，含霜處處流。如何共清景，異縣不同遊。,唐,律诗
无题,王之道,天驷呈祥，土牛颁政，欢呼万井春来。雕轮丹毂，杂沓展轻雷。风动珠帘不卷，香散处、半露梅腮。东郊好，波澜浸绿，萌蘖上条枚。徘徊。应共怪，十年豹隐，一旦鸾台。问康时术业，混俗情怀。过雪湖山清丽，笙歌沸、舞袖萦回。兵厨富，酒肠似海，莫惜醉金杯。,宋,词
无题,杨端臣,□□今日那人家。琐窗红影斜。髻云散乱不胜花。偷匀残脸霞。梁燕老，石榴花。佳期今已差。凭阑思想入天涯。暮云重叠遮。,宋,词
句  其一,謝舉廉,萬里一時開驥足，百年今始破天荒。,唐,诗
无题,周密,帘影移阴，杏香寒、乍湿西园丝雨。芳期暗数。又是去年心绪。金花谩翦，倩谁画、旧时眉妩。空自想、杨柳风流，泪滴软绡红聚。罗窗那回歌处。叹庭花倦舞，香消衣缕。楼空燕冷，碎锦懒寻尘谱。么弦谩赋，记曾是、倚娇成妒。深院悄，闲掩梨花，倩莺寄语。,宋,词
无题,陈师道,东风乌鹊西飞燕。盈盈一水经年见。急雨洗香车。天回河汉斜。离愁千载上。相远长相望。终不似人间。回头万里山。,宋,词
无题,晁端礼,玉纤初拈梅花蕊。早忆著、上元天气。重寻旧曲声韵，收拾放灯欢计。况人生、百岁能几。任东风、笑我双鬓里。重来花下醉也，不减旧时风味。,宋,词
夢中語,杜牧,辭春不及秋，昆脚與皆頭。,唐,诗
十三礪十首  其三,鄭思肖,哀哉大數乖，妖魔填虛空。劫雨壞世界，欲與大海通。群愚捫空走，奪命鬼手中。陰極集萬惱，願天生暖風。,唐,律诗
咸淳夏五求王先生墨戲梅竹二首 竹,金履詳,圖書閱罷獨高齋，撰杖油然午蔭回。楮穎從容侍函丈，不妨閒引此君来。,唐,绝句
无题,林淳,烛花呈灿。瑞气满筵春欲烂。月色中宵。疑是阶前雪未消。骚人词客。魂断蜡梅香已籍。谁更情关。一点新愁入远山。,宋,词
郭偉求鄙文,胡寅,少時文墨已非工，漸老才情更覺蒙。空有簿書相汩沒，了無朋友共磨礲。功名也只浮雲似，富貴還應逝水同。寄語宅心何處所，晚春沂上舞雩風。,唐,律诗
无题,黄庭坚,休推小户。看即风光暮。萸粉菊英浮碗醑。报答风光有处。几回笑口能开。少年不肯重来。借问牛山戏马，今为谁姓池台。,宋,词
有警辭,晁逈,圖上華夷能盡記，未始經行一步地。博聞强識總周知，心不能行亦如是。,唐,绝句
无题,周密,回风带雨，冻涩漏声悄。小窗照影虚白，几误邻鸡报。千树天花绽了。鹄立通明晓。眼空八表。宫袍带月，醉里应迷灞陵道。风静琼林翠沼。片片随春到。吟鞯十里新堤，怪四山青老。玉唾珠尘怕扫。句冷池塘草。白天寒蛟。飞琼何在，梦觅梨云度仙岛。,宋,词
辰州上元,王庭珪,留滯沅湘浦，飄如雲水僧。來爲萬里客，又看一年燈。翠幰褰珠箔，高樓俯玉繩。鼇山今夜月，應上最高層。,唐,律诗
无题,赵彦端,乱云萦浦。做雪不成还是雨。知我为何。一笑仍添一恨多。不须归去。琥珀杯深能几许。草色如袍。记取从今舞处娇。,宋,词
无题,朱子厚,酴醿浴罢温香玉。牡丹睡起歌云绿。弹压属东阳。留春在庆堂。简端新组绶。辉映烟岚秀。妙曲倩清妍。祝君无尽年。,宋,词
又和六首  其四,劉克莊,鄉縣俱叨析爵封，弟兄麾節媿慆悰。腐紅有兆寬枵腹，新淥無端照醜容。青草池荒休去蟈，黄梅雨歇近分龍。即今諸老調元手，野叟閒愁浪自濃。,唐,律诗
无题,沈瀛,停杯且止。斋里百无为客喜。冷淡文风。只有狂言数百通。不须载酒。粗有五车聊当寿。莫笑予何。空恁贪多嚼不多。,宋,词
題書齋壁,陸游,隨分琴書適性情，乍寒偏愛小窗明。旋煎甖粟留僧話，故種芭蕉待雨聲。丹藥驗方非畏死，文章排悶不求名。是間幽事君知否，莫怪經秋少入城。,唐,律诗
寒食日作二首  其二,張耒,朝寒却覺春衣薄，禪誦還將酒盞疏。落盡江城千樹雪，門前楊柳已藏烏。,唐,绝句
雪將晴聞梅已有開者,周紫芝,臘雪自知春欲回，凍雲元不耐朝暉。便須急買尋山屐，莫放梅花一片飛。,唐,绝句
无题,李弥逊,梦中北去又南来。饱风埃。鬓华衰。浮木飞蓬，踪迹为谁催。自笑自悲还自误，一杯酒，鼻如雷。晓舆行处觉春回。屑琼瑰。糁□苔。病眼冲寒，欲闭又还开。近水人家篱落畔，遥认得，一枝梅。,宋,词
无题,沈与求,鱼龙戏舞近幽宫。乱山中。似途穷。绿野堂深，门敞兽铺铜。无限青瑶攒峭壁，花木老，映西东。消磨万事酒千锺。一襟风。鬓霜濛。忧国平生，堪笑已成翁。惟有经纶心事在，承密诏，看重重。,宋,词
无题,程垓,小院菊残烟雨细。天气凄凉，恼得人憔悴。被暖橙香羞早起。玉钗一任慵云坠。楼上珠帘钩也未。数尺遥山，供尽伤高意。伫立不禁残酒味。绣罗依旧和香睡。,宋,词
无题,张抡,闻道彤庭森宝仗，霜风逐雨驱云。六龙扶辇下青冥。香随鸾扇远，日射赭袍明。帘卷天街人隘路，满城喜望清尘。欢声催起岭梅春。欲知天意好，昨夜月华新。,宋,词
无题,刘辰翁,十日千机可复谐。郭郎感运岂仙才。人间自是少行媒。直上扶摇须九万，满前星斗共昭回。又传贾客向曾来。,宋,词
庚戌正月三日約同舍游西湖十首  其三,楊萬里,黄金榜揭集芳園，只隔牆頭便是天。西母雲車寒未降，鶑花作意辦新年。,唐,绝句
自入閩境值雪默禱武夷君遊山日雪霽有感,李綱,鄙陋安能到古人，寸心潛格武夷君。誓辭叱散蠻溪霧，詩句驅開衡嶽雲。忠讜自應慚吏部，精誠何敢並將軍。氛霾卷盡留殘雪，粧點峰巒意更勤。,唐,律诗
偈頌七十二首  其五二,釋祖欽,雲重重又水重重，步不曾移到九峰。遠涉若還言不易，主人却在半途中。,唐,绝句
无题,曹勋,昔年曾到神清洞。笑领希夷非夙梦。看时须到月边乌，养处且论铅与汞。土膏仍有黄芽动。神水浇香灵气种。夜深谁伴玉琴闲，鹤在九华松露重。,宋,词
題尤使君郡圃十二詩 霞起堂,李庚,赤城古洞天，彤霞照山谷。爛爛九光垂，餘輝借草木。伊予有痼疾，企望常不足。待與馬練師，耘芝灌松竹。,唐,律诗
題劉朝英進齋,楊萬里,燈火三更雨，詩書一古琴。惟愁脚力軟，未必聖門深。莫笑雲端樹，初如澗底針。不應將一第，用破半生心。,唐,律诗
過嘉川驛,張方平,嘉陵江上嘉川峽，古木雲蘿千萬峯。閣道緣山已經月，縈迴未出畫屏中。,唐,绝句
惠山歸晚辭縣齋小集,釋居簡,癯冰瘠雪凝霜澌，凍澀苔痕老更奇。旅雁退飛寒力勁，水邊雲冷出山遲。,唐,绝句
和宋永兄愛日樓見寄八首  其七,黄公度,秋心驚杵急，遠目見潮回。衰日可愛也，楚風真快哉。卷開前聖對，竹動故人來。去魯遲休怪，謀身恥自媒。,唐,律诗
鑷白,楊萬里,止酒愁無那，哦詩意已闌。鑷髭非急務，也遣半時閑。,唐,绝句
風起揚埃如天舞,汪夢斗,卷地飛埃逐曉飆，盤旋曲折勢飄颻。筵前舊說回風舞，今見娉婷楚女腰。,唐,绝句
雜詠一百首 穆生,劉克莊,决去先生勇，懷安二子慙。向令猶在坐，楚市赭衣三。,唐,绝句
无题,向子諲,腰肢一缕纤长。是垂杨。泥泥风中衣袖、冷沈香。花如颊。眉如叶。语如簧。微笑微颦相恼、过回廊。,宋,词
无题,王灼,小砑碧霞笺，不见近来消息。玉骨瘦无一把，又不成空忆。炉熏歇尽烛花残，佳梦了难得。二十五声秋点，最知人端的。,宋,词
无题,仇远,红紫妆林绿满池，游丝飞絮两依依。正当谷雨弄晴时。射鸭矮阑苍藓滑，画眉小槛晚花迟。一年弹指又春归。,宋,词
湖村野興二首  其二,陸游,山色空濛雨點微，醉中不覺濕蓑衣。何妨乞與丹靑本，一棹横衝翠靄歸。,唐,绝句
書徐仲車先生詩集後,鄒浩,古人往矣名空存，爾來冠带誰其倫。語言淵騫行跖蹻，俯仰不愧何繽紛。先生道義完且潔，去彼取此非今人。事親不但綵衣戲，刻木省定長悲辛。抛官却掃醉經史，胸中寧復留纖塵。履穿袍敝突不墨，辭幣與粟甘清貧。自從秀髪到白首，造次於是如一晨。當知有昊憫澆散，先生故出援斯民。嗟余禀賦雖不敏，管窺偶幸知所因。講聞先生亦已久，云爲輙以書諸紳。朅來廣陵兩閲歲，所得比舊尤加親。此編雅什數百計，覃思成誦驚余神。恍如聽樂周太廟，黄鍾大呂皦且純。又如典瑞出圭璧，璀璨滿目非玞珉。偉哉固足信萬一，彷彿相見容彬彬。吾皇圖治急遺逸，空谷相望推蒲輪。先生高卧焉得遂，細扎匪日頒嚴闉。奈何韁鎖脫無計，灑掃猶阻致此身。願言師法不少懈，庶幾有立逃湮淪。,唐,诗
无题,周紫芝,清歌忆去年，共唱秦楼曲。门外月横波，帐里人如玉。秋风吹彩云，梦断惊难续。别调不堪闻，红泪销残烛。,宋,词
途中遇雨,王十朋,夜宿佛圖市，曉穿山障中。泥愁行滑滑，雨厭落濛濛。晚稻短長熟，野花深淺紅。江西又湖北，馬首幾時東。,唐,律诗
自合浦還清湘寄虛中弟  其四,陳瓘,瘴海只將梅作雪，湘山今見麥爲春。晴空有月當如舊，嶺北山南總照人。,唐,绝句
无题,石安民,飞阁下临无地，层峦上出重霄。重阳未到客登高。信是今年秋早。随意烟霞笑傲，多情猿鹤招邀。山翁笑我太丰标。竹杖棕鞋桐帽。,宋,词
秋窗遣興  其九,呂本中,寒氣生戶牖，草木變輕黄。南郊詢秋畦，豐稔薦滌場。八口娛妻孥，溫飽樂歲康。簞瓢亦自得，憂樂各兩忘。所以常忻忻，安問無儲糧。,唐,诗
无题,赵彦端,劳顾曲。燕贡雅羞衣绿。鲁酒不能春味足。小杯空荐玉。只愿此欢常续。莫序水边丝竹。明日朝参同趁六。犹期归骑逐。,宋,词
无题,程垓,满路梅英飞雪粉。临水人家，先得春光嫩。楼底杏花楼外影。墙东柳线墙西恨。撷翠揉红何处问。暖入眉峰，已作伤春困。归路月痕弯一寸。芳心只为东风损。,宋,词
次韻酬張補闕因寒食見寄之什,鄭谷,柳近清明翠縷長，多情右衮不相忘。開緘雖覩新篇麗，破鼻須聞冷酒香。時態嬾隨人上下，花心甘被蝶分張。朝稀且莫輕春賞，勝事由來在帝鄉。,唐,律诗
句  其九,丁謂,內翰拜時髭擊地。,唐,其他
吊落梅,曾丰,佛來非墮有，仙去豈超無。寧可死歸潔，莫教生合汙。出餘純白在，入與太清俱。百世下回首，高風立懦夫。,唐,律诗
數日項頰顴咽腫痛髪中有瘡,方回,有生必死理之常，酒到何爲不舉觴。未問劉伶墳上土，何妨張詠鬢邊瘡。叔和解訣行尸脈，仲景工言越婢湯。知命吾當謝醫藥，服膺參也戰兢章。,唐,律诗
无题,杨韶父,凉月薄阴犹殢。红豆一枝秋思。门外几重山，山外行人千里。归未。归未。又是菊花天气。,宋,词
四月十三日詔宴寧王亭子賦得好字,張說,何許承恩宴，山亭風日好。綠嫩鳴鶴洲，陰穠鬬雞道。果思夏來茂，花嫌春去早。行樂無限時，皇情及芳草。,唐,律诗
无题,施岳,云容冱雪，暮色添寒，楼台共临眺。翠丛深窅。无人处、数蕊弄春犹小。幽姿谩好。遥相望、含情一笑。花解语，因甚无言，心事应难表。莫待墙阴暗老。称琴边月夜，笛里霜晓。护香须早。东风度、咫尺画阑琼沼。归来梦绕。歌云坠、依然惊觉。想恁时，小几银屏冷未了。,宋,词
梅花  其一,劉克莊,小園風月不多寬，一樹梅花開未殘。剝啄敲門嫌特地，緩拖藤杖隔籬看。,唐,绝句
无题,张炎,猗兰声歇。抱孤琴思远，几番弹彻。洗耳无人，寂寂行歌古时月。一笑东风又急。黯消凝、恨听啼鴂。想少陵、还叹飘零，遣兴在吟箧。愁绝。更离别。待款语迟留，赋归心切。故园梦接。花影闲门掩春蝶。重访山中旧隐，有羁怀、未须轻说。莫相忘，堤上柳、此时共折。,宋,词
无题,文天祥,水天空阔，恨东风不借、世间英物。蜀鸟吴花残照里，忍见荒城颓壁。铜雀春情，金人秋泪，此恨凭谁雪。堂堂剑气，斗牛空认奇杰。那信江海馀生，南行万里，属扁舟齐发。正为鸥盟留醉眼，细看涛声云灭。睨柱吞嬴，回旗走懿，千古冲冠发。伴人无寐。秦淮应是孤月。,宋,词
勉諸子,李呂,孔子昔當戹，良以桓魋故。韓信伏胯下，將壇起徒步。聖賢昔未遇，未免失常度。固知天地寬，出門多齟齬。貧賤勢易陵，動息要衡慮。綈袍戀故人，進食哀漂母。小人不及夕，焉知鴻鵠舉。桃花倚春風，零落隨夜雨。流螢曳殘光，未省羲和馭。君子並松柏，挺幹傲寒暑。昭然揭日星，進與衆瞻睹。群兒勤修讀，文行師邃古。莫學小兒輩，啾啾燕雀語。顔淵犯不校，萬世共尊許。孟子善養氣，策功不下禹。潢潦無根源，勿用遽歆慕。吾言可書紳，審思宜在汝。,唐,诗
无题,葛胜仲,浮家重过水晶宫。五年中。事何穷。无恙山溪，鬟影落青铜。欲向旧游寻旧事，云散彩，水流东。苔花向我似情锺。舞霜风。雪濛濛。应怪史君，颜鬓便衰翁。赖是寻芳无素约，端不恨，绿阴重。,宋,词
奉送從兄宰晉陵,韋應物,東郊暮草歇，千里夏雲生。立馬愁將夕，看山獨送行。依微吳苑樹，迢遞晉陵城。慰此斷行別，邑人多頌聲。,唐,律诗
无题,吴潜,挨晴拶暖，载酒呼朋，夷犹东圃西园。绿萼枝头，两三初破轻寒。平生自甘寂寞，占冷妆、不为人妍。林逋去，问疏影香暗，谁赋其间。空想故山奇事，正烟横岭曲，月浸溪湾。杏错桃讹，那时青子都圆。惟饶梦窗知处，对翠禽、依约神仙。休引角，怕征人、泪落塞边。,宋,词
用韻寄二弟  其二,王十朋,甚矣今年老見侵，玉芝堂冷敝衣衾。夢魂夜夜尋兄弟，率飲亭前坐石砧。,唐,绝句
无题,辛弃疾,彩胜斗华灯，平地东风吹却。唤取雪中明月，伴使君行乐。红旗铁马响春冰，老去此情薄。惟有前村梅在，倩一枝随著。,宋,词
无题,叶梦得,三日疾风吹浩荡，绿芜未遍平沙。约回残影射明霞。水光遥泛坐，烟柳卧敧斜。霜鬓不堪春点检，留连又见芳华。一枝重插去年花。此身江海梦，何处定吾家。,宋,词
无题,无名氏,不比寻常三五夜。,宋,词
无题,晏几道,初拈霜纨生怅望。隔叶莺声，似学秦娥唱。午睡醒来慵一饷。双纹翠簟铺寒浪。雨罢苹风吹碧涨。脉脉荷花，泪脸红相向。斜贴绿云新月上。弯环正是愁眉样。,宋,词
无题,无名氏,瑶台月。寒光零乱蒙香雪。蒙香雪。横枝疏影，动人清彻。分明姑射神仙骨。冰姿雪里难埋没。难埋没。百花头上，为春先发。,宋,词
過王氏弟兄,劉敞,出城問窮僻，負郭正瀟灑。主人著書長閉關，佳樹當門宜繫馬。下馬上堂還讀書，新詩古琴雙起予。昏鴉棲雞欲斂翼，興盡將去猶須臾。徒見城中軒冕客，不如吾人一縫掖。安得茅茨同里居，子在東阡我南陌。,唐,词
无题,张抡,烟澹澹，雨濛濛。水溶溶。帖水落花飞不起，小桥东。翩翩怨蝶愁蜂。绕芳丛。恋馀红。不恨无情桥下水，恨东风。,宋,词
上元詞（句）,無名氏,金吾不禁元宵，漏聲更莫催曉。（同上十《上元》引《唐西京新記》）。,唐,词
无题,晁端礼,岭梅香雪飘零尽，繁杏枝头犹未。小桃一种，妖娆偏占，春工用意。微喷丹砂，半含朝露，粉墙低倚。似谁家丱女，娇痴怨别，空凝睇、东风里。好是佳人半醉。近横波、一枝争媚。元都观里，武陵溪上，空随流水。惆怅如红雨，风不定、五更天气。念当年门里，如今陌上，洒离人泪。,宋,词
无题,赵长卿,开尽梅花，雪残庭户春来早。岁华偏好。只恐催人老。惟有诗情，犹被花枝恼。金樽倒。共成欢笑。终是清狂少。,宋,词
石城夜賦,陳與義,初月光滿江，斷處知急流。沉沉石城夜，漠漠西漢秋。爲客寐常晚，臨風意難收。三更柁樓底，身世入搔頭。,唐,律诗
秋夜  其一,蘇泂,一派銀河似練橫，淺深波浪浸天青。夜闌忽有風吹動，摇漾南箕北斗星。,唐,绝句
无题,张辑,春寂寞。帘底蕙炉烟薄。听尽归鸿书怎托。相思天一角。象笔鸾笺闲却。秀句与谁商略。睡起愁怀何处著。无风花自落。,宋,词
回至泰陽村得家信二首  其二,張鎡,桂隠聞知得雨來，榴花應對竹光開。歸家早見南湖月，飲水猶勝舉酒杯。,唐,绝句
无题,刘辰翁,空谷无花，新篘有酒，去年穷胜今年。蛩吟蛩和，且省费蛮笺。闻说先生去也，江南岸、缚草为船。依然在，山栖寒食，路断却归廛。老人，三又两，清风作供，晴日生烟。但高高杜宇，不办行缠。几度披衣教我，二升内、煮石烧铅。休重道，玉龙无孔，夜夜叫穿天。,宋,词
衡州早春偶遊黃溪口號,呂溫,偶尋皇溪日欲沒，早梅未盡山櫻發。無事江城閉此身，不得坐待花間月。,唐,绝句
書寓舍壁二首  其二,陸游,落佩頹冠慣放慵，經旬寓館古臨卭。西偏取路横穿竹，北向開門倒看松。醉後蹇驢歸薄暮，閑來支枕睡高舂。鵠鳴山谷曾逰處，剩欲扶犂學老農。,唐,律诗
次韻余時升見招,郭印,老大逢春意轉微，追隨不復似當時。憐君舊已開三徑，顧我今方卜一枝。近水遥山元自好，暖風遲日更相宜。便當乘興尋花去，免使園林恨失期。,唐,律诗
无题,晁补之,鸥起苹中，鱼惊荷底，画船天上来时。翠湾红渚，宛似武陵迷。更晚青山更好，孤云带、远雨丝垂。清歌里，金尊未掩，谁使动分携。竹林、高晋软，阿咸潇散，犹愧风期。便弃官终隐，钓叟苔矶。纵是鸣鸿云外，应念我、垂翼低飞。新词好，他年认取，天际片帆归。,宋,词
无题,欧阳修,伤怀离抱。天若有情天亦老。此意如何。细似轻丝渺似波。扁舟岸侧。枫叶荻花秋索索。细想前欢。须著人间比梦间。,宋,词
无题,赵汝愚,水月光中，烟霞影里，涌出楼台。空外笙箫，云间笑语，人在蓬莱。天香暗逐风回。正十里、荷花盛开。买个扁舟，山南游遍，山北归来。,宋,词
默山小潭,胡楚材,分落銀河一派清，源深流遠旱常盈。蛟龍潛處魚蝦少，日月中時表裏明。插岸好山青潑黛，倚波醜石勢奔鯨。幽奇信是神仙窟，上有浮雲散又生。,唐,律诗
无题,孙道绚,雨晴云敛，烟花澹荡，遥山凝碧。驱车问征路，赏春风南陌。正雨后、梨花幽艳白。悔匆匆、过了寒食。归家渐春暮，探酴醿消息。,宋,词
无题,葛长庚,未遇明师者，日夜苦忧惊。及乎遇了，得些口诀又忘情。可惜蹉跎过了，不念精衰气竭，碌碌度平生。何不回头看，下手采来烹。天下人，知得者，不能行。可怜埋没，如何恁地不惺惺。只见口头说著，方寸都无些子，只管看丹经。地狱门开了，急急办前程。,宋,词
无题,高观国,天外青鸾，几时常向人间住。断歌零舞。月上桐阴暮。憔悴潘郎，不解为花主。知何处。梦云愁雨。怕向西楼去。,宋,词
无题,姜夔,绿丝低拂鸳鸯浦。想桃叶、当时唤渡。又将愁眼与春风，待去。倚兰桡、更少驻。金陵路。莺吟燕舞。算潮水、知人最苦。满汀芳草不成归，日暮。更移舟、向甚处。,宋,词
无题,康与之,春寂寞。长安古道东风恶。东风恶。胭脂满地，杏花零落。臂销不奈黄金约。天寒犹怯春衫薄。春衫薄。不禁珠泪，为君弹却。,宋,词
无题,周紫芝,西风持酒。诮不做、愁时候。机云兄弟，坐中玉树，琼枝高秀。且莫劝人归去，坐来未久。甘泉书奏。报幽障、沈烽后。明朝重九，茱萸休恼，泪沾襟袖。怕衰黄花，也解笑人白首。,宋,词
雞鳴曲,王建,雞初鳴，明星照東屋。雞再鳴，紅霞生海腹。百官待漏雙闕前，聖人亦挂山龍服。寶釵命婦燈下起，環珮玲瓏曉光裏。直內初燒玉案香，司更尚滴銅壺水。金吾衞裏直郎妻，到明不睡聽晨雞。天頭日月相送迎，夜棲旦鳴人不迷。,唐,词
梁谿四友贊序 粲華贊,李綱,我有佳友，粲粲其華。金英煒煌，翠葉交加。風露灑濯，色香相知。宛如美人，象服逶迤。可以忘憂，莫如旨酒。泛此粲華，益我眉壽。淵明一樽，子美三嗅。永結清歡，相從白首。,唐,其他
女冠子 二,歐陽炯,秋宵秋月，一朵荷花初發，照前池。搖曳熏香夜，嬋娟對鏡時。蘂中千點淚，心裏萬條絲。恰似輕盈女，好風姿。,唐,词
和韓錄事送宮人入道,李商隱,星使追還不自由，雙童捧上綠瓊輈。九枝燈下朝金殿，三素雲中侍玉樓。鳳女顛狂成久別，月娥孀獨好同遊。當時若愛韓公子，埋骨成灰恨未休。,唐,律诗
題聽雨堂,呂祖儉,王筍參參好弟兄，幽軒共對短燈檠。摶風萬里志將遂，聽雨幾年心獨清。戯綵奉觴歡正洽，對床欹枕夢初成。此時細細簷花落，別是一觥風雨報。,唐,律诗
无题,晁补之,黄花过也。月酒何曾把。寒蝶多情爱潇洒。晴日双双飞下。沈吟独倚朱阑。采芳贻向□边。枕上醉排金靥，幽香付与谁怜。,宋,词
趙龍泉惠書及和三詩且用孫溫叟韻作詩見勞次韻,趙蕃,一紙翻翻正復頗，數詩兼與問云何。敢言少日期耕籍，但道今年學荷戈。已辦向人腰爲折，更愁逢彼怒成訶。知時未暇傷鵜鴂，撥穀惟思和九歌。,唐,律诗
初夏三絕呈游子明王仲顯  其三,范成大,送春迎夏未聞雷，日日斜風細雨來。不是故人能裹飯，柴門雖設爲誰開。,唐,绝句
无题,葛胜仲,玉琯还飞换岁灰。定山新棹酒船回。年时梁燕双双在，肯为人愁便不来。衰意绪，病情怀。玉山今夜为谁颓。年时梅蕊垂垂破，肯为人愁便不开。,宋,词
自興國軍治出富池,董嗣杲,澒洞塵沙跡寄浮，霜茅風棘斷堽頭。幾家白酒山城暮，一穗青烽野戍秋。戰馬向年荒此壘，羈鴻今夜宿何洲。扁舟直下寒江口，不見甘王卷雪樓。,唐,律诗
无题,辛弃疾,千古李将军，夺得胡儿马。李蔡为人在下中，却是封侯者。芸草去阵根，笕竹添新瓦。万一朝家举力田，舍我其谁也。,宋,词
无题,毛滂,玉卮细酌流霞湿。金钗翠袖勤留客。行色小梅残。官桥杨柳寒。赐环宣室夜。看落金莲灺。人记海听康。流风秀水旁。,宋,词
秋夕與友人話別,崔塗,懷君非一夕，此夕倍堪悲。華髮猶漂泊，滄洲又別離。冷禽棲不定，衰葉墮無時。況值干戈隔，相逢未可期。,唐,律诗
題婺州道傍水閣,慕容彥逢,勞生成底事，寸祿解縈人。陽羨溪山好，歸歟未有因。,唐,绝句
无题,赵,天色晚。云外一筝斜雁。独凭阑干秋满眼。菊花寒尚浅。叶落香沟红泛。懒把新诗题怨。何处笛声三弄断。月迟帘未卷。,宋,词
送徐璣,徐照,一舸寒江上，梅花共別離。不來相送處，愁有獨歸時。去夢千峰遠，爲官三歲期。思君難可見，新集見君詩。,唐,律诗
十三日誦水生挑菜渚煙濕落梅村之句成詩十首  其八,韓淲,雨後乍晴時，春意滿村落。香處是梅花，青煙動林薄。,唐,绝句
新灘險惡不可前遂出乘灘下舟作詩送灘上舟,員興宗,水面數千里，頼公託此身。如何阻惡灘，與我爲參辰。,唐,绝句
无题,无名氏,梅黄金重，雨细丝轻，园林雾烟如织。殿阁风微，帘外燕喧莺寂。池塘彩鸳戏水，雾荷翻、千点珠滴。闲昼永，称潇湘竿叟，烂柯仙客。日午槐阴低转，茶瓯罢、清风顿生双腋。碾玉盘深，朱李静沈寒碧。朋侪闲歌白雪，卸巾纱、樽俎狼藉。有皓月、照黄昏，眠又未得。,宋,词
高宗皇帝輓詞  其三,韓彥質,八秩歸希有，三靈感具衣。鼎湖龍已遠，汾水雁空飛。羽衛愁無色，風雲慘不暉。惟餘功與德，千古歎巍巍。,唐,律诗
茗地源,陳巖,暖風吹長紫芽莖，人向山頭就水烹。陸羽儻曾經此地，谷簾安得擅佳名。,唐,绝句
橫吹曲辭 白鼻騧,張祜,爲底胡姬酒，長來白鼻騧。摘蓮拋水上，郎意在浮花。,唐,绝句
无题,无名氏,国步多艰，民心靡定，诚吾隐忧。叹浙民转徙，怨寒嗟暑，荆襄死守，阅岁经秋。虏未易支，人将相食，识者深为社稷羞。当今亟，出陈大谏，箸借留候。□□迂阔为谋。天下士如何可籍收。况君能尧舜，臣皆稷契，世逢汤武，业比伊周。政不必新，贯仍宜旧，莫与秀才做尽休。吾元老，广四门贤路，一柱中流。,宋,词
无题,王安中,安阳好，形胜魏西州。曼衍山河环故国，升平歌鼓沸高楼。和气镇飞浮。笼画陌，乔木几春秋。花外轩窗排远岫，竹间门巷带长流。风物更清幽。,宋,词
聞釋子栖玄欲奉道因寄,許渾,欲求真訣戀禪扃，羽帔方袍盡有情。仙骨本微靈鶴遠，法心潛動毒龍驚。三山未有偷桃計，四海初傳問菊名。今日勸師師莫惑，長生難學證無生。,唐,律诗
无题,韩元吉,春残日日风和雨。烟江目断春无处。山路有黄鹂。背人相唤飞。解鞍宿酒醒。敧枕残香冷。梦想小亭东。蔷薇何似红。,宋,词
偶題,杜牧,甘羅昔作秦丞相，子政曾爲漢輦郎。千載更逢王侍讀，當時還道有文章。,唐,绝句
奉和聖製龍池篇,蔡孚,帝宅王家大道邊，神馬潛龍湧聖泉。昔日昔時經此地，看來看去漸成川。歌臺舞榭宜正月，柳岸梅洲勝往年。莫疑波上春雲少，祗爲從龍直上天。,唐,律诗
无题,晏几道,家近旗亭酒易酤。花时长得醉工夫。伴人歌笑懒妆梳。户外绿杨春系马，床前红烛夜呼卢。相逢还解有情无。,宋,词
梁秘閣挽詩  其一,林希逸,江幕歸來喜脫簪，當門小築似山菴。名於世見林間一，爵以仁尊天下三。早失偏慈心已懶，晚雖漫仕性難堪。非無憂愛閒成僻，雷雨曾傳舊奏函。,唐,律诗
登快閣黄明府强使和山谷先生留題之韵,戴復古,未登快閣心先快，紅日半簷秋雨晴。宇宙無邊萬山立，雲烟不動八窗明。飛來一鶴天相近，過盡千帆江自橫。借問金華老僊伯，幾人無忝入詩盟。,唐,律诗
无题,王安石,留春不住。费尽莺儿语。满地残红宫锦污。昨夜南园风雨。小怜初上琵琶。晓来思绕天涯。不肯画堂朱户，春风自在杨花。,宋,词
泛舟松江,葉時亨,短棹夷由落照間，不堪凝望發愁端。雁行影沒暮天闊，蘋葉香殘秋水寒。朝市觸塗成險棘，風波投足却輕安。白鷗盟在容尋理，急辦煙簑與釣竿。,唐,律诗
送識上人遊金山寺,范仲淹,空半簇樓臺，紅塵安在哉。山分江色破，潮带海聲來。煙景諸鄰斷，天光四望開。疑師得仙去，白日上蓬萊。,唐,律诗
道中即事  其四,姚勉,心馳家山恨不飛，兩旬欲作一日歸。征衫尚絺未足苦，天寒親老未授衣。,唐,绝句
无题,朱敦儒,邻家相唤，酒熟闲相过。竹径引篮舆，会乡老、吾曹几个。沈家姊妹，也是可怜人，回巧笑，发清歌，相间花间坐。高谈阔论，无可无不可。幸遇太平年，好时节、清明初破。浮生春梦，难得是欢娱，休要劝，不须辞，醉便花间卧。,宋,词
京中守歲,丁仙芝,守歲多然燭，通宵莫掩扉。客愁當暗滿，春色向明歸。玉斗巡初匝，銀河落漸微。開正獻歲酒，千里間庭闈。,唐,律诗
无题,黄机,芽鼓声中，又妆点、千红万绿。春试手，银花影粲，雪梅香馥。归梦不知家近远，飞帆正挂天西北。记年时、歌舞绮罗丛，凭谁续。烟水迥，云山簇。劳怅望，伤追逐。把蛛丝鹊喜，意□占卜。月正圆时羞独照，夜偏长处怜孤宿。悔从前、轻被利名牵，征尘扑。,宋,词
无题,李琳,蕊珠仙驭远，横羽葆、簇霓旌。甚鸾月流辉，凤云布彩，翠绕蓬瀛。舞衣怯环佩冷，问梨园、几度沸歌声。梦里芝田八骏，禁中花漏三更。繁华一瞬化飞尘，辇路劫灰平。恨碧灭烟销，红凋露粉，寂寞秋城。兴亡事空陈迹，只青山、淡淡夕阳明。懒向沙鸥说得，柳风吹上旗亭。,宋,词
句,史文昌,閑雲盡日相隨逐，只有朱雲挽不來。,唐,诗
初侍講筵有感上呈經筵諸公,宋祁,邇英何幸奉經筵，俗狀婆娑艾服年。蘭葉初窺圖上字，奎鈎乍識禁中天。坐憑重席慚清問，能讀三墳頼衆賢。猶藉向來稽古力，不然須合早歸田。,唐,律诗
无题,欧阳修,把酒祝东风。且共从容。垂杨紫陌洛城东。总是当时携手处，游遍芳丛。聚散苦匆匆。此恨无穷。今年花胜去年红。可惜明年花更好，知与谁同。,宋,词
跋張明府獨樂園圖二首  其二,方回,獨樂人聞新法新，定應翻作獨愁人。墓碑一仆黨碑立，已覺園花埋戰塵。,唐,绝句
无题,廖行之,直下承当，本来能解，莫遣乾休。算如今蹉过，峥嵘岁月，分阴可惜，一日三秋。闹里偷声，日中逃影，用尽机关无少留。争知道，是沤生即水，水外无沤。世人等是悠悠。谁著个工夫向里求。但掩耳窃钟，将泥洗块，觅花空里，舐蜜刀头。何以忙中，尻舆浸假，邀取三彭同载游。真如界，向毗庐顶上，荐取无忧。,宋,词
无题,沈瀛,放下著，须弥山。分明北斗面南看。没丝毫，相阻拦。休儱侗，莫颟顸。含元殿上问长安。欲归家，行路难。,宋,词
无题,无名氏,碧天明月晃金波。清浅滞星河。深深院宇人静，独自问姮娥。圆夜少，缺时多。事因何。嫦娥莫是，也有别离，一似人麽。,宋,词
獻內翰楊侍郎,徐夤,窗開青瑣見瑤臺，冷拂星辰逼上台。丹鳳詔成中使取，白龍香近聖君來。欲言溫署三緘口，閑賦宮詞八斗才。莫擬吟雲避榮貴，廟堂玉鉉待鹽梅。,唐,律诗
哀王十三都官,劉敞,把臂猶昨日，如何長不歸。賓天亦有似，招隱固疑非。玉折謝庭樹，綵餘萊子衣。永懷想平昔，涕下不能揮。,唐,律诗
无题,晁端礼,天锡禹圭尧瑞，君王受厘，未央宫殿。三五庆元宵，扫春寒、花外蕙风轻扇。龙阙前瞻，凤楼背耸，中有鳌峰见。渐紫宙、星河晚。放桂华浮动，金莲开遍。御帘卷。须臾万乐喧天，群仙扶辇。云间，都人望天表，正仙葩竞插，异香飘散。春宵苦长短。指花阴，愁听漏传银箭。京国繁华，太平盛事，野老何因见。但时效华封祝，愿岁岁闻道，金舆游宴。暗魂断。天涯望极长安远。,宋,词
雜曲歌辭 長相思二首 二,令狐楚,綺席春眠覺，紗窗曉望迷。朦朧殘夢裏，猶自在遼西。,唐,绝句
東巖,張稟,資中佳處是東巖，只在重城百百間。四座清風無俗景，我心渾似白雲閑。,唐,绝句
无题,汪元量,修行谁会把心降。赤凤驱将饮碧江。调引婴娇笑舞双。剔银缸。物物头头现晓窗。,宋,词
句  其二五,諶祜,花閒笑語從雲散，天下英雄豈陸沈。,唐,诗
无题,刘克庄,辇路东风里。试回头、金闺昨梦，侵寻三纪。岁晚岿然灵光殿，仆与君侯而已。漫过眼、几番桃李。珠履金钗常满座，问谁人、得似张公子。驰骥騄，佩龟紫。宿云收尽檐声止。玳筵开、高台风月，后堂罗绮。恰近洛人修禊节，莫惜飞觞临水。怕则怕、追锋徵起。此老一生江海客，愿风云、际会从今始。宁郁郁，久居此。,宋,词
雜曲歌辭 少年行四首 四,王維,一身能臂兩雕弧，虜騎千羣只似無。偏坐金鞍調白羽，紛紛射殺五單于。,唐,绝句
无题,无名氏,人道孰为大，尚小易咸常。厥初皇极中建，扶世有三纲。仁义阴阳道立，父母乾坤位正，六子发辉光。一日不容缓，此意久弥昌。杯举庆，天作合，月探囊。十年不字以正，乃字便惟良。推阐家人一卦，迤逦齐家治国，鼎鼐得姬姜。旧物中书令，玉润继汾阳。,宋,词
白蘋洲,徐仲謀,風流人物兩相逢，白傅高文紀漢公。三圃五亭裝郡景，千花萬卉媚春風。,唐,绝句
无题,刘辰翁,匆匆何须惊觉，唤草庐人起。算成败利钝，非臣逆睹，至死后已。又何似、采桑八百，看蚕夜织小窗里。漫二升自苦，教人吊卧龙里。别有佳人，追桃恨李。拥凝香绣被。争知道、壮士悲歌，萧萧正度寒水。问荆卿、田横古墓，更谁载酒为君酹。过霜桥落月，老人不见遗履。置之勿道，逝者如斯，甚矣衰久矣。君其为吾归计，为耕计。但问某所泉甘，何乡鱼美。此生不愿多才艺。功名马上兜鍪出，莫书生、误尽了人间事。昔年种柳江潭，攀枝折条，噫嘻树犹如此。登高一笑，把菊东篱，且复聊尔耳。试回首、龙山路断，走马台荒，渭水秋风，沙河夜市。休休莫莫，毋多酌我，我狂最喜高歌去，但高歌、不是番腔底。此时对影成三，呼娥起舞，为何人喜。,宋,词
无题,向子諲,醉里惊从月窟来。睡馀如梦蕊宫回。碧云时度小崔嵬。疑是海山怜我老，不论时节遣花开。从今休数返魂梅。,宋,词
投宿清凉寺,賀鑄,建業衣冠集，秦淮舟楫屯。東西萬里客，朝暮兩潮渾。何處契心賞，片時清耳根。僕夫浪見問，但出石城門。,唐,律诗
出郭次伯山韻,趙鼎,道心日和平，向人絕城府。雅意在泉石，外物等泥土。終尋勾漏公，丹砂養龍虎。,唐,诗
无题,吴文英,赏月梧园，恨广寒宫树，晓风摇落。莓砌扫珠尘，空肠断、熏炉烬销残萼。殿秋尚有馀花，锁烟窗云幄。新雁又、无端送人江上，短亭初泊。篱角。梦依约。人一笑、惺忪翠袖薄。悠然醉魂唤醒，幽丛畔、凄香雾雨漠漠。晚吹乍颤秋声，早屏空金雀。明朝想，犹有数点蜂黄，伴我斟酌。,宋,词
无题,陈彦章妻,记得爷爷，说与奴奴，陈郎俊哉。笑世人无眼，老夫得法，官人易聘，国士难媒。印信乘龙，夤绿叶凤，选似扬鞭选得来。果然是，西雍人物，京样官坯。送郎上马三杯。莫把离愁恼别怀。那孤灯只砚，郎君珍重，离愁别恨，奴自推排。白发夫妻，青衫事业，两句微吟当折梅。彦章去，早归则个，免待相催。,宋,词
无题,锦溪,华堂庆晬。一岁应须千百岁，乐事如何。寿酒斟时妹拜哥。爹夸利市。笑道看看生舍弟。同著莱衣。玉树森森奉寿卮。,宋,词
再賦  其三,陳與義,危樓只隔一重籬，誰見扶筇獨上時。如許江山懶搜句，燕公應笑我支籬。,唐,绝句
懷張白逸人,張詠,昔年吟社偶通鄰，常貴高風入格真。名好已期天共歇，性孤翻與世無親。梁園醉別花燒眼，楚寺秋歸鶴伴身。從此幽懷不能說，五湖烟月二京塵。,唐,律诗
无题,无名氏,天气严凝，乍寒梅数枝，岭上开拆。傅粉凝脂，疑是素娥妆饰。先报阳和信息。更雪月、交光一色。因追念，往日欢游，共君携手同摘。别来又经岁隔。奈高楼梦断，无计寻觅。冷艳寒容，啼雨恨烟愁湿。似向人前泪滴。怎不使、伊家思忆。惟只恐，寂寞空枝，又随昨夜羌笛。,宋,词
和劉後村梅花百詠  其八四,方蒙仲,忍寒寧死餓寧僵，不去偷它賈女香。感嘆懷鉛成底事，辛勤餐玉竟無方。,唐,绝句
无题,晏殊,长安紫陌春归早。亸垂杨、染芳草。被啼莺语燕催清晓。正好梦、频惊觉。当此际、青楼临大道。幽会处、两情多少。莫惜明珠百琲，占取长年少。,宋,词
无题,吴潜,溪边屋。不浅不深团簇。野树平芜秋满目。有人闲意足。旋唤一尊醽醁。菱芡煮来新熟。归去来辞歌数曲。醉时无检束。,宋,词
无题,无名氏,香苞素质。天赋与、倾城标格。应是晓来，暗传东君消息。把孤芳、回暖律。寿阳粉面增妆饰。说与高楼，休更吹羌笛。花下醉赏，留取时倚阑干，斗清香、添酒力。,宋,词
无题,康与之,腊残春早。正帘幕护寒，楼台清晓。宝运当千，佳辰馀五，嵩岳诞生元老。帝遣阜安宗社，人仰雍容廊庙。尽总道，是文章孔孟，勋庸周召。师表。方眷遇，鱼水君臣，须信从来少。玉带金鱼，朱颜绿鬓，占断世间荣耀。篆刻鼎彝将遍，整顿乾坤都了。愿岁岁，见柳梢青浅，梅英红小。,宋,词
无题,无名氏,清歌叠鼓连催促，这里不让第三头。,宋,词
感懷五首  其二,趙蕃,木落無著葉，枯林多悲號。饑烏不得食，拾樵護遺巢。居人寧知悲，客子中心焦。故里一回首，山高水迢迢。,唐,律诗
无题,苏轼,笑劳生一梦，羁旅三年，又还重九。华发萧萧，对荒园搔首。赖有多情，好饮无事，似古人贤守。岁岁登高，年年落帽，物华依旧。此会应须烂醉，仍把紫菊茱萸，细看重嗅。摇落霜风，有手栽双柳。来岁今朝，为我西顾，酹羽觞江口。会与州人，饮公遗爱，一江醇酎。,宋,词
无题,詹玉,斜河一道界相思。好秋都上眉。鸾笺象管写心啼。搦愁题做诗。添别恨，卜欢期。灯花红几时。看看月上小窗儿。夜香今夜迟。,宋,词
无题,邓肃,乳羝属国归来早。知君胆大身犹小。一节不须论。功名看致君。镇西楼上酒。父老为君寿。更寿太夫人。年年封诏新。,宋,词
无题,葛胜仲,飞身疑到广寒宫。玉花中。兴何穷。酒贵旗亭，谁是惜青铜。飘瞥三无真妙绝，银万里，失西东。草堂红蜡暖歌锺。卷帘风。赏空濛。丰颊修眉，鹤氅拥仙翁。欲作氍毹花底客，清漏永，禁城重。,宋,词
无题,无名氏,若论修养事，知有几多门。谛当归宿处，是灵根。至真至道，简易合乾坤。坎离并水火，止是筌蹄，粹然一点长存。个中如荐得，悟了五千言。金晶飞肘后，透昆仑。清江九曲，一棹破烟昏。水击三千里，九万鹏程，化成元是冥鲲。,宋,词
行役述懷二首  其一,梅澤,世路侵尋老客顔，黄埃遮眼鬢毛班。青山未許教人去，白日何曾放我閑。,唐,绝句
无题,曹勋,宝筝偏劝酒杯深。歌舞乍沈沈。秀指十三弦上，挑吟击玉锵金。牙台锦面，轻移雁柱，低转新音。妙是不须银甲，向人说尽芳心。,宋,词
瀟湘道中  其三,鄒浩,萬死猶輕罪有餘，恩容循省但流居。瀟湘二水相逢處，無復波濤今自如。,唐,绝句
望日示康廣宏,司馬光,清晨三綠袍，羅拜北堂高。積善因先烈，餘光及爾曹。勿矜從事早，當念起家勞。修立皆由已，何人可佩刀。,唐,律诗
无题,程珌,最是元来，苦无风雨。只恁匆匆归去。看游丝、都不恨，恨秦淮新涨，向人东注。醉里仙人，惜春曾赋。却不解、留春且住。问何人、留得住。怕小山更有，碧芜春句。,宋,词
无题,王质,千顷翠围遮绿净，菱花影落波中。看看红锦漾清风。此时催入觐，烟浪拍云空。伫见觚棱栖宝爵，旌旗全仗飞龙。赭黄一点现真容。御麻宣未毕，云镜上天东。,宋,词
次韵回文三首  其二,蘇軾,紅箋短寫空深恨，錦句新翻欲斷腸。風葉落殘驚夢蝶，戍邊回雁寄情郎。,唐,绝句
客思,陸游,裘馬平生喜遠遊，暮年憔悴向南州。文書與睡中分日，衰病和愁總怕秋。無復雪郊看射虎，但思烟浦聽呼牛。還家誰道無餘俸，倒槖猶堪買釣舟。,唐,律诗
戲書秦少游壁,黄庭堅,丁令威，化作遼東白鶴歸，朱顔未改故人非。微服過宋風退飛，宋父擁篲待來歸，誰饋百牢鸜鵒妃。秦氏烏生八九子，鴉烏之兄畢逋尾。憶炊門牡烹伏雌，未肯增巢令汝棲。莫愁野雉疏家雞，但願主人印纍纍。,唐,词
无题,曹勋,弦泛龙香细拨，声回花底莺雏。低眉信手巧工夫。犹带巫烟楚雨。人占东风秀色，花笼宝髻真珠。锦绦金凤要人扶。只恐乘鸾飞去。,宋,词
上天竺,孫雄飛,行窮湖上徑，迤邐到林巒。地瘦馬蹄澀，水清山骨寒。樓臺棲樹杪，鐘磬閙雲端。自笑利名役，未能來挂冠。,唐,律诗
可惜吟,邵雍,可惜熙熙一片春，不多時節覓無因。眼前園苑知何限，只見鶑啼不見人。,唐,绝句
聞李處士亡,靈澈,時時聞說故人死，日日自悲隨老身。白髮不生應不得，青山長在屬何人。,唐,绝句
无题,姜夔,亭皋正望极。乱落江莲归未得。多病却无气力。况纨扇渐疏，罗衣初萦。流光过隙。叹杏梁、双燕如客。人何在，一帘淡月，仿佛照颜色。幽寂。乱蛩吟壁。动庾信、清愁似织。沈思年少浪迹。笛里关山，柳下坊陌。坠红无信息。漫暗水，涓涓溜碧。漂零久，而今何意，醉卧酒垆侧。,宋,词
无题,吴文英,湖山经醉惯。溃春衫、啼痕酒痕无限。又客长安，叹断襟零袂，尘谁浣。紫曲门荒，沿败井、风摇青蔓。对语东邻，犹是曾巢，谢堂双燕。春梦人间须断。但怪得、当年梦缘能短。绣屋秦筝，傍海棠偏爱，夜深开宴。舞歇歌沈，花未减、红颜先变。伫久河桥欲去，斜阳泪满。,宋,词
與洪兄,釋慧空,無傷機器微，我此法門大。萬殊紛目前，一衲俱蓋過。天外出頭來，衆中交腳坐。佛祖是伊成，未言遭一唾。,唐,律诗
无题,李景良,清晓祥云绕碧天。老人星忽下南躔。庭兰共酌长生酒，持上华堂彩侍前。开绮席，舞朱颜。轻红莲叶荐金盘。沉香小院浑先暑，更有杯传数百年。,宋,词
春暮,曹勛,乾坤萬事上眉端，寂歷東風獨倚欄。白髮餘春能幾醉，綠陰細雨不多寒。香飄苔逕花誰惜，影落沙鶴泉自看。碧眼野僧知我意，素琴携就竹西彈。,唐,律诗
到雪峰  其一,陳宓,幾載遊山成負約，千年有寺未曾登。却因名利經行此，羞對林間問我僧。,唐,绝句
无题,无名氏,燕子依依，晓来总为谁归去。淡云生处。已觉宾鸿度。浅笑深颦，便面机中素。乘鸾女。琐窗琼宇。会有明年暑。,宋,词
无题,无名氏,才入冬来三日，人都道小春来。生生一脉早胚胎。消息南枝大。好向腊前冬后，贞元接处滋培。调羹手段栋梁材。直待文明嘉会。,宋,词
无题,张元干,月仄金盆，江萦罗带，凉飙天际。摩诘丹青，营丘平远，一望穷千里。白鸥盟在，黄粱梦破，投老此心如水。耿无眠、披衣顾影，乍闻绕阶络纬。百年倦客，三生习气，今古到头谁是。夜色苍茫，浮云灭没，举世方熟寐。谁人著眼，放神八极，逸想寄尘寰外。独凭栏、鸡鸣日上，海山雾起。,宋,词
紹興祭風師六首 初獻升降、盥洗用《欽安》。,郊廟朝會歌辭,神哉沛矣，厥靈載揚。揚靈如何，剡剡皇皇。我其承之，繩繩齊莊。往從鬰人，爰俠斯芳。,唐,其他
遊大滌洞天,蓋經,暇日尋幽入洞霄，攀蘿捫石自忘勞。地環九鎖仙都閟，山倚一峯天柱高。夜靜仙人吹鳳笛，月明帝子下雪旄。佩環寂寂中庭曉，時有胎禽唳九皋。,唐,律诗
聞雁,梅堯臣,濕雲夜不散，薄處微有星。孤雁去何急，一聲愁更聽。心應失舊侶，翅已高青冥。幾日江海上，鳬鷗共滿汀。,唐,律诗
王秘丞惠然相訪并見遺蜀牋玄石硯,劉敞,僕本時名薄，君胡雅顧偏。聞弦賞流水，望氣覓龍泉。談笑心相得，逢迎禮率然。樵蘇從不爨，詩賦許深傳。墨石巴山硯，魚鱗蜀客牋。寵分通縞带，慕用比先賢。知我春秋貴，論交金石堅。誰能憚先進，自古有忘年。,唐,诗
避世翁,陳陶,海上一蓑笠，終年垂釣絲。滄洲有深意，冠盡何由知。直鉤不營魚，蝸室無妻兒。渴飲寒泉水，飢飡紫朮芝。鶴髮披兩肩，高懷如澄陂。曾聞仙老言，云是古鴟夷。石竇閟雷雨，金潭養蛟螭。乘槎上玉津，騎鹿遊峨嵋。以人爲語默，與世爲雄雌。茲焉乃磻溪，豹變應須時。自古隱淪客，無非王者師。,唐,诗
隴亭童謠,佚名,秦隴無人塞草青，將軍一去泣空營。漢家天子車巡狩，行到江南又起兵。（《記纂淵海》卷二十五）。,唐,词
无题,李彭,绝唱灵源求和寡。先牛寻得西家马。顾陆笔端难拟画。千林谢。吟风摆雪真萧洒。,宋,词
无题,柳永,天阁英游，内朝密侍，当世荣遇。汉守分麾，尧庭请瑞，方面凭心膂。风驰千骑，云拥双旌，向晓洞开严署。拥朱轓、喜色欢声，处处竞歌来暮。吴王旧国，今古江山秀异，人烟繁富。甘雨车行，仁风扇动，雅称安黎庶。棠郊成政，槐府登贤，非久定须归去。且乘闲、孙阁长开，融尊盛举。,宋,词
无题,魏了翁,无端嫁得龙头客。富贵长相迫。云深碧落记骖鸾。又逐东方千骑、到人间。妇前百拜儿称寿。季也参行酒。最怜小女太憨生。约住两头娘子、索新声。,宋,词
有詔解郡作  其二,宋祁,塵晦荷囊裂舊縫，驚聞臺召計匆匆。忽從楚水楓林下，還入甘泉豹尾中。即日遂收西望涕，方春便趁北歸鴻。休誇四入高凉地，已是人間素領翁。,唐,律诗
裴垍,金朋說,竭誠佐理奬言司，先正君心帝者師。舉薦不爲盲宰相，盡供乃職日孜孜。,唐,绝句
莆田雜詩二十首  其一四,劉弇,遠寺梢清梵，孤城咽晚笳。稻畦眠堮淥，榕逕愕懸蛇。尊俎輝琮璧，詩書蟄鏌鋣。家家餘歲計，吉貝與蒸紗。,唐,律诗
无题,张鎡,飞梦去，闲到玉京游。尘隔天高那得暑，月明云薄淡於秋。宫殿锁金虬。冰佩冷，风扬紫绡裘。五色光中瞻帝所，方知碧落胜炎洲。香雾湿帘钩。,宋,词
无题,李邴,一年适尽莲花漏，翠井屠苏沈冻酒。,宋,词
无题,无名氏,孤馆深沉，晓寒天气。解鞍独自阑干倚。暗香浮动月黄昏，落梅风送沾衣袂。待写红笺，凭谁与寄。先教觅取嬉游地。到家正是晚春时，小桃花下拼沉醉。,宋,词
祗奉天書六首 奉香酌獻用《瑞安》。 其一,郊廟朝會歌辭,謂天蓋高，惟皇合德。倬彼靈章，圖書是錫。眷命諄諄，被以遐曆。膺籙告成，虔恭欽翼。,唐,其他
无题,毛滂,闻道长安灯夜好，雕轮宝马如云。蓬莱清浅对觚棱。玉皇开碧落，银界失黄昏。谁见江南憔悴客，端忧懒步芳尘。小屏风畔冷香凝。酒浓春入梦，窗破月寻人。,宋,词
夏日南湖汎舟因過瓊華園六首  其五,張鎡,詩思渾如昌歜苦，宦名那似朮羹香。朝來但聽霏微雨，自種叢榴怪石傍。,唐,绝句
无题,辛弃疾,鼓子花开春烂漫，荒园无限思量。今朝拄杖过西乡。急呼桃叶渡，为看牡丹忙。不管昨宵风雨横，依然红紫成行。白头陪奉少年场。一枝簪不住，推道帽檐长。,宋,词
无题,无名氏,霜风渐紧寒侵被。听孤雁、声嘹唳。一声声送一声悲，云淡碧天如水。披衣起。告雁儿略住，听我些儿事。塔儿南畔城儿里。第三个、桥儿外。濒河西岸小红楼，门外梧桐雕砌。请教且与，低声飞过，那里有、人人无寐。,宋,词
无题,赵彦端,疏梅淡月年年好。春意今年早。迎长时节近佳辰。看取衮衣黄发、画麒麟。酒中倒卧南山绿。起舞人如玉。风流椿树可怜生。长与柳枝桃叶、共青青。,宋,词
歐陽彦文晚始得官爲邊郡獄掾乃州里宿儒於其行也詩以餞之,王庭珪,往日高名動場屋，青衫未足稱平生。一官曹掾當蠻徼，萬里山河列漢營。顧我老無投筆志，羡君今去走邊城。邊頭已卧將軍鼓，早晚書來說太平。,唐,律诗
頌古一○一首  其三五,釋子淳,曹溪源派古之今，意識徒將渡淺深。好是昔人游戲處，雖然入井不曾沉。,唐,绝句
題南金慎獨齋,陳天麟,聖道不可窮，探取隨己欲。平生所受用，政可一言足。子思著中庸，暗室戒慎獨。危微恐懼心，此念施已熟。學從西洛來，標榜相品目。袖手看屋梁，表表知鴻鵠。誰知胸中塵，往往盈斗斛。伋也而有知，寧不貽彼忸。吳侯蚤作吏，未肯事邊幅。得妙自聖處，了不關世俗。頗知幽隱中，日月所照燭。不敢欺秋毫，高情潔冰玉。願言從君遊，著鞭蹈前躅。,唐,诗
唐享太廟樂章 肅和,張說,天子享孝，工歌溥將。射祼鬱鬯，乃焚膋薌。臭以達旨，聲以求陽。奉時烝嘗，永代不忘。,唐,其他
踏莎偶成三首  其一,舒岳祥,坐避窗邊瀑，行便石上莎。清池寫癯貌，空谷應悲歌。暮色東西合，蟲聲寤寐多。離愁誰與洗，舉斗酌明河。,唐,律诗
歲日作,包佶,更勞今日春風至，枯樹無枝可寄花。覽鏡唯看飄亂髮，臨風誰爲駐浮槎。,唐,绝句
偈二十四首  其一八,釋守卓,一月普現一切水，一燈能傳百千燈。此時不徹全身句，眨起眉毛已葛藤。,唐,绝句
戚夫人,李覯,百子池頭一曲春，君恩和淚落埃塵。當時應恨秦皇帝，不殺南山皓首人。,唐,绝句
和史宮贊,林逋,門對遠岑青，常時亦懶扃。久貧慚嗜酒，多病負窮經。鶴迹秋偏靜，松陰午欲亭。蜀莊何足問，惟解事沉冥。,唐,律诗
次馬季思十韻,蘇泂,巷內有佳人，其志介如石。沉酣數千卷，徑草無行迹。秋清入肺胃，籬落牽牛碧。詩成錦繡段，裁剸非刀尺。如聞急徵召，厚甚帛加璧。毋庸北窗下，細字朱黄釋。嗟余世無用，痛飲時墮幘。思君不相見，誰與浮大白。中年友朋減，生意天壤迮。何時樗隠園，容我分半席。,唐,诗
壽憲使江寺簿八首以座右公廉勤謹忠信和緩八字爲韻  其三,程公許,咸池浴曉光，西汜俄夕曛。流景寧我貰，用志可不勤。王事念靡盬，聖恩期策勳。歲晚須糗糧，及時力耕耘。,唐,律诗
无题,京镗,数月已办去，今日始成行。天公怜我，特地趁晓作霜晴。万里奔驰为米，四载淹留为豆，自笑太劳生。父老漫遮道，抚字愧阳城。君有命，难俟驾，合兼程。故山心切，猿鹤应是怨仍惊。多谢使华追路，不忍客亭分袂，已醉酒犹倾。莫久西南往，汉代急公卿。,宋,词
松,無可,枝幹怪鱗皴，烟梢出澗新。屈盤高極目，蒼翠遠驚人。待鶴移陰過，聽風落子頻。青青寒木外，自與九霄鄰。,唐,律诗
奇都管請贊,釋惟一,牧以卑，守以規，迅雷疾風，鐵石不移。須彌其頹，隻手力持。電光石火裏驅耕奪食，春風和氣中摧枯拉萎。極等沒意智，闔國少人知，知之梓府牛峰奇。,唐,词
无题,陈克,风露绢绢玉井莲，霓旌绛节会中元。鬓头未学功名晚，金紫由来称长年。青作穗，酒如泉。蓬莱方丈自飞仙。黄麻敕胜长生箓，早送夔龙到日边。,宋,词
无题,陈著,闲居是念随云散。琴帘底、却自平生心满。百二十年期，笑道今才半。一味齑盐清得瘦，婉娩似、梅花香晚。相伴。老霜松宁耐，溪山寒惯。探借十日前春，小杯盘、也做寿筵模范。绕膝舞斑衣，有酒从他劝。但任真来浑是处，梦不到、笙歌瑶燕。双健。任旁人播尽，风流眉案。,宋,词
无题,谢懋,日脚斜明，秋色半阴，人意凄楚。飞雪特地凝愁，做弄晚来微雨。谁家别院，舞困几叶霜红，西风送客闻砧杵。鞭马出都门，正潮平洲渚。无语。匆匆短棹，满载离愁，片帆高举。京洛红尘，因念几年羁旅。浅颦轻笑，旧时风月逢迎，别来谁画双眉妩。回首一销凝，望归鸿容与。,宋,词
无题,晏几道,日日双眉斗画长。行云飞絮共轻狂。不将心嫁冶游郎。溅酒滴残歌扇字，弄花熏得舞衣香。一春弹泪说凄凉。,宋,词
无题,黄庭坚,天气把人僝僽。落絮游丝时候。茶饭可曾忺，镜中赢得销瘦。生受。生受。更被养娘催绣。,宋,词
山行,陸游,老翁七十亦何求，尚賴山行散百憂。擫耳帽寬新小疾，獨猿車穩正閑遊。酒旗滴雨村場晚，茶竈炊烟野寺秋。若論人間長久事，高吟何啻傲封侯。,唐,律诗
无题,廖行之,兰谷清香入岭梅。多根应尔暖先回。腊前似得真消息，争逐尧蓂十叶开。春满室，酒盈杯。百花宁许到尊罍。仙姿要是仙家伴，长为遐龄岁一来。,宋,词
无题,夏元鼎,人世何为，江湖上、渔蓑堪老。鸣榔处，汪汪万顷，清波无垢。欸乃一声虚谷应，夷犹短棹关心否。向晚来、垂钓傍寒汀，牵星斗。砂碛畔，蒹葭茂。烟波际，盟鸥友。喜清风明月，多情相守。紫绶金章朝路险，青蓑箬笠沧溟浩。舍浮云、富贵乐天真，酾江酒。,宋,词
无题,詹玉,吟发萧萧。正古槎秋入，河汉银涛。红云甚家院落，一片笙箫。晋时言语，问何人、还肯逍遥。知几度、落花啼鸟，乡歌犹在儿曹。游帷旧时明月，照满庭空翠，剪剪春梢。西山笑人底事，流浪宫袍。江湖近日，说神仙、多在渔樵。千古意，水沈香里，孤枫阴落重霄。,宋,词
无题,张孝祥,伯鸾德耀贤夫妇，见说宜家。见说宜家。庭砌森森长玉华。天公遣注长生籍，服日餐霞。服日餐霞。寿纪应须海算沙。,宋,词
无题,黄庭坚,心情老懒。对歌对舞，犹是当时眼。巧笑靓妆，近我衰容华鬓。似扶著、卖卜算。思量好个当年见。催酒催更，只怕归期短。饮散灯稀，背锁落花深院。好杀人、天不管。,宋,词
无题,程大昌,富寿康宁，要三般齐足，方是有福。献个新词，不是越夸搀祝。七十古稀今独。花钗底、髻云堆绿。那堪更、眼力过人，彩丝穿透珠曲。星辰履阶庭玉。对这般景趣，乐胜笙筑。更原孙枝衮衮，诜诜续续。解把诗书勤读。新丹桂、会生旧竹。十年外、又颂生朝，恁时别换腔局。,宋,词
无题,无名氏,月宫仙桂、被嫦娥试手，移来山谷。,宋,词
夏至日與太學同舍會葆真二首  其二,陳與義,明波影千柳，紺屋朝萬荷。物新感節移，意定覺景多。遊魚聚亭影，鏡面散微渦。江湖豈在遠，所欠雨一蓑。忽看带箭禽，三嘆無奈何。,唐,诗
无题,汪元量,天中树木，高耸玲珑，向濯缨亭曲。繁枝缀玉。开朵朵九出。飞琼环簇。唐昌曾见，有玉女、来送春目，更月夜、八仙相聚。素质粲然幽独。江淮倦客再游，访后土琼英，树已倾覆，攀条掐干，细嗅来、尚有微微清馥。却疑天上列燕赏，催汝归速。恐后时、重谪人间，剩把铅华妆束。,宋,词
句,張孝和,我是夢中傳彩筆，欲書花葉寄朝雲。,唐,诗
小雲堂,李彌遜,老子何因一念差，肯將簪紱換袈裟。同參尚有滿路在，異世猶將遜老誇。結習未忘能作舞，因緣那得見拈花。卻修凈業尋來路，澹泊如今居士家。,唐,律诗
哭上藍居晉禪師二首  其一,劉弇,師在雲無心，師化雲無迹。明明身後語，宛是西來的。胡爲西來子，計較歸寸尺。膏脣拭舌奈爾何，咄哉青蠅真弔客。,唐,词
次韻堯明如皋道中五首  其二,呂本中,王李風華舊得名，頗容偏左去求盟。從來量比江河大，不取人間盆盎清。,唐,绝句
寒食二首  其二,蘇轍,寄住汝南懷嶺南，五年一醉久猶酣。身逃爭地差云靜，名落塵寰終自慚。耳畔飛蠅看尚在，鼻中醇酢近能甘。今朝寒食唯當飲，買酒先防客欲談。,唐,律诗
秋日題琅琊山寺,潘閬,巖下多幽景，且無塵事喧。鐘聲晴徹郭，山色曉當門。深洞藏泉脈，懸崖露樹根。更期來此宿，絕頂聽寒猿。,唐,律诗
偈頌二百零五首  其六四,釋正覺,風不鳴條，雨不破塊，會不會兮還信采。廓廓落落兮大方無外，跛跛挈挈兮大功不宰，穩穩密密兮心安如海。,唐,词
題惠山寺,湯仲友,梁溪停短棹，带月步西關。路盡忽逢寺，松多不見山。巖腰雲殿古，洞口石泉閑。到此正吟苦，秋聲滿樹間。,唐,律诗
无题,史浩,风雨揽元宵，收灯方了。深院红莲尚围绕。德星同聚，更有祥光临照。始知真洞府，春长好。应是化工，偏怜衰老。剩把青藜作荣耀。正须沈醉，拚却玉山频倒。寄声更漏子，休催晓。,宋,词
護國寺秋吟  其一,白玉蟾,鴈過天成畫，魚驚水作紋。簷牙宵吐雨，殿脊曉馱雲。,唐,绝句
詠蟬,陸蒙老,綠蔭深處汝行藏，風露從來是稻粱。莫倚高枝縱繁響，也宜回首顧螳螂。,唐,绝句
无题,朱熹,不见严夫子，寂莫富春山。空馀千丈危石，高插暮云端。想象羊裘披了，一笑两忘身世，来把钓鱼竿。不似林间翮，飞倦始知还。中兴主，功业就，鬓毛斑。驰驱一世豪杰，相与济时艰。独委狂奴心事，不羡痴儿鼎足，放去任疏顽。爽气动心斗，千古照林峦。,宋,词
无题,刘辰翁,江波何似西湖曲。村烟相对峰南北。何处不青青。青青是汉茔。长亭芳草路。寒食谁家墓。旧日厌残红。人行九里松。,宋,词
和遠老四首  其三,吳芾,世人老去不知休，祇羨三公與五侯。爭似山僧都不會，困來衲被便蒙頭。,唐,绝句
无题,贺铸,暂假临淮东道主，每逃歌舞华筵。经年未办买山钱。筋骸难强，久坐沐猴禅。行拥一舟称浪士，五湖春水如天。越人相顾足嫣然。何须绣被，来伴拥蓑眠。,宋,词
无题,杨无咎,怪被东风相误。落轻帆、暂停烟渚。桐树阴森，茅檐潇洒，元是那回来处。相与狂朋沽绿醑。听胡姬、隔窗言语。我既痴迷，君还留恋，明日慢移船去。,宋,词
零陵寺井欄讚,郭通,此是南山石，將來造井欄。流傳千萬代，各結佛家緣。盡意修功德，應無朽壞年。同霑勝福者，超于彌勒前。（《江蘇金石志》卷五、《寶鐵齋金石文字跋尾》卷上、《靈芬館詩話》卷六）。,唐,词
湖南運使柯少卿用廣西提刑曹司勳遊嶽麓寺韵送廣西行俾令同賦,華鎮,昔聞湘西寺，夢想投雙脚。身境隔楚越，攘臂無由攫。此日陪勝集，當年意彌廓。山環秀色遠，地勝真興託。赤日朗泥金，彤霞煥塗雘。追隨得後乘，登頓閑芒屩。窮幽際高深，歷險遵厓堮。北斗近在手，南溟消一酌。天風韵球琳，世味羶醴酪。躡屐想王謝，登舟成李郭。欣戚起參差，去住同紛錯。常時惜聚散，靈襟費恢拓。契理在相忘，言志亦盍各。無然結惆悵，聊用聆談噱。况當擁斧繡，不類居榛壑。金石雖欲流，風雲正相薄。蕣華夕則隕，蠟味淡可嚼。照坐蘭玉明，揮翰珠璣落。青嶂繚雲構，紅紗羅蠟爝。景勝語難工，柔毫幾頻閣。,唐,诗
无题,无名氏,甲子一周，织鸟相催，又还十年。但诗狂酒圣，坐常有客，书痴传癖，囊不留钱。拍手浩歌，出门长笑，谁是知心有老天。犹多事，更时游艺圃，日耨情田。细思世事无边。只好把清樽对眼前。看槐国功名，有如戏剧，竹林宴赏，便似神仙。富贵危机。荣华作梦，早已输人一著先。从今去、莫将醉趣，与醒人传。,宋,词
南屏山畫猿,林昉,古木懸藤臂半鈎，何年影落此山秋。三聲遠憶巴江月，夜半孤舟起客愁。,唐,绝句
酬子明冬後出思正夏中見招之什,黄裳,大學閒官閉門坐，漬墨磨丹滿文藁。霜風門外潮頭過，馬首長鬚欲吹倒。雙眸厭爲塵沙昏，出外遽止從予好。不復見君今幾時，相憶還驚歲華老。恨得新詩何太晚，瓜李爲期閒夢斷。餘酒喜見忘機翁，聲色嘗與心相同。小沼荷花未云昨，君來且負爐中紅。東鄰交友亦愛客，烹鮮盤饌工于儂。青蝸烏賊欠此可，蟹蛤已有吳間風。勞生多故豈足念，莫不有分勞沖沖。有錢取醉亦足矣，滿腹以外吾何容。漫漫雪意稍含蓄，瑶池將見涵春空。兩騎翩翩踏瓊玖，州北主人相望久。解顔一笑如君難，區區論報非吾友。,唐,诗
无题,刘述,挂冠归去旧烟萝。闲身健，养天和。功名富贵非由我，莫贪他。这歧路、足风波。水晶宫里家山好，物外胜游多。晴溪短棹，时时醉唱里棱罗。天公奈我何。,宋,词
无题,无名氏,深闺小院日初长。娇女绮罗裳。不做东君造化，金针刺绣群芳样。斜枝嫩叶包开蕊。唯只欠馨香。曾向园林深处，引教蝶乱蜂狂。,宋,词
和黎德升贈別,洪咨夔,朱弦無繁聲，大羹有至味。人惟不苟同，終亦不苟異。咸戒咸其腓，賁取賁其趾。出處進退間，當思古人齒。嗟予何爲者，涉世聊復爾。來從吳盡頭，直到蜀築底。赫日青石裂，凄風黄葉委。道旁幾揶揄，得已猶不已。君如細柳軍，堅壁閲兒戲。又如渥洼馬，超軼不受縶。客窗日相從，肝膽瑩彼己。偏校紛已侯，憐我尚猿臂。胸藏數萬甲，智絕三十里。清談對夜分，常恨世少治。酒酣或怒駡，天下無真是。佞夫戴髑髏，請劍淬越砥。長亭楊柳黄，妙語鮑謝體。不作兒女別，相期青雲器。深沉老元戎，夢寐古輿地。視師薄郾城，受甲高熊耳。相與善籌之，塞草春無際。,唐,诗
无题,李漳,雨歇前林，薰风度、琴声清淑。绮窗迥、张眉初扫，弄弦鸣玉。三叠瑶池仙侣宴，九江鹤唳清江曲。政伯鸾、此日梦维熊，祥烟馥。金徽外，音时续。雕筵上，听难足。且相将一醉，满倾醽醁。共祝遐龄何所似，水流不尽高山矗。算未应、归去抱琴书，云间宿。,宋,词
喜客泉二首  其一,陸文圭,幽篁夾道少人居，山骨清寒草木疏。泉見客來空自喜，春懷渺渺正愁余。,唐,绝句
无题,李洪,寒山横抹修眉绿。楼前溪瀑锵鸣玉。车马各西东。行人如转蓬。阑干成独倚。海阔天无际。云淡隔壶山。鸿飞杳霭间。,宋,词
无题,陈允平,髻鬟对耸，万松扶玉上青冥。西风共倚，烟南水北，石荒苔老，三十六梯平。爱翠尖如削，天外亭亭。高寒梦惊。是何夕堕双星。无限苍崖紫岫，谁拊棱层。薜萝深处，算少年、游屐几番登。河汉近、疑在蓬瀛。,宋,词
送致政太師文潞公,羅適,曾將故老較量看，五福如公信是難。潞國封來多有歲，太師以上更無官。應留妙算安神器，必得人才薦將壇。他日宋家青史上，始終臣節雪霜寒。,唐,律诗
无题,阮逸女,仙苑春浓，小桃开，枝枝已堪攀折。乍雨乍晴，轻暖轻寒，渐近赏花时节。柳摇台榭东风软，帘栊静、幽禽调舌。断魂远、闲寻翠径，顿成愁结。此恨无人共说。还立尽黄昏，寸心空切。强整绣衾，独掩朱扉，簟枕为谁铺设。夜长更漏传声远，纱窗映、银缸明灭。梦回处，梅梢半笼淡月。,宋,词
无题,周邦彦,马如飞。归未归。谁在河桥见别离。修杨委地垂。掩面啼。人怎知。桃李成阴莺哺儿。闲行春尽时。,宋,词
偈頌一百四十一首  其一三九,釋師範,我與這老漢，本自無交涉。狹路偶相逢，歡喜成冤結。此結不可解，此冤不可雪。唵噴噴㗶㗶勑攝。,唐,诗
月上人以拳石植海松蒔菖陽於四際蒼姿秀色鍾清氣于几案間以爲梅溪之野人贈兼惠詩章因與酬唱凡四首  其三,王十朋,禪杖西游覩萬松，歸栽九節伴蒼龍。何須偃蓋藏龜甲，自可延年勝鹿茸。贊老房幽看更好，晝公詩險和難重。爲師旦旦加澆濯，不遣塵埃上綠容。,唐,律诗
和伯父仲球立春即事二首  其二,王之道,對雪酬春付酒杯，兵餘真似復然灰。路通千里傳書去，人喜三軍破賊迴。梅萼封檀香未徹，湖聲撞玉凍初開。疏籬敗屋休興歎，幸事群兇不再來。,唐,律诗
癡兒,王邁,癡兒纔五歲，器局稍精明。弄筆誇郎罷，窺鸞效女兄。顧瞻眸子俊，酬答舌頭輕。但願身長健，看渠骨骼成。,唐,律诗
新亭風玉與安素相應,錢時,的然同德定同聲，鼓瑟吹竽儘未平。懸玉兩窗非有約，如何風動一齊鳴。,唐,绝句
句  其三,王曾,夕燃辟惡仙香度，朝結延年帝縷成。,唐,诗
无题,赵师侠,纤秾娇小。也解争春早。占得中央颜色好。装点枝枝新巧。东皇初到江城。殷勤先去迎春。乞与黄金腰带，压持红紫纷纷。,宋,词
暮春即景,趙友直,衡門三月景，萬頃浩無窮。堤柳輕浮碧，野花淨落紅。小橋溪水漲，曲徑峪雲籠。牧子橫牛背，前村一笛風。,唐,律诗
范蠡扁舟圖,鄭思肖,烏喙無情奈若何，功成只合理漁簑。躍身吳越興亡外，一舸江湖風月多。,唐,绝句
无题,卢祖皋,万里岷峨路。笑归来、野逸萧闲，旧时风度。玉陛金闺春引处，迟却京华步武。漫赢得、西湖佳趣。香篆琴丝帘影外，有朝云、夜月和鸥鹭。都辨我，醉中句。飞凫又报匡庐去。怕赤霄、班里依然，有人留取。头黑功名浑好在，漫浪从渠赋予。但爱我、襟期相遇。满把一觞为君寿，有风荷、万顷摇清暑。聊为此，釂金缕。,宋,词
上平江李侍郎生辰  其一,仲并,持橐朝端譽有光，垂弧門左晝初長。功名唾手囊中物，藥石關心肘後方。公念承流當振廩，人歌難老競持觴。壽筵一舉松江淥，便趁追鋒侍帝旁。,唐,律诗
无题,黄裳,满到十分人望尽。仙桂无根，到处留光景。听我尊前欢未竟。金卮已弄寒蟾影。银色界中风色定。散了浮云，宝匣初开镜。归去不须红烛影。天边自与人相趁。,宋,词
无题,无名氏,翡翠枝头晚萼，婵娟月里飘香。春兰秋蕙作寻常。不与夭桃朋党。笑见深红浅白，从教蝶舞蜂忙。风流标致道家妆。潇洒得来别样。,宋,词
次松坡梅花韻,胡仲弓,滿樹苔痕带老蒼，水邊籬落月昏黄。丁寧僮子休教折，只聽枝頭獨自香。,唐,绝句
和梁王衆傳張光祿是王子晉後身,崔融,聞有沖天客，披雲下帝畿。三年上賓去，千載忽來歸。昔偶浮丘伯，今同丁令威。中郎才貌是，柱史姓名非。祗召趨龍闕，承恩拜虎闈。丹成金鼎獻，酒至玉杯揮。天仗分旄節，朝容間羽衣。舊壇何處所，新廟坐光輝。漢主存仙要，淮南愛道機。朝朝緱氏鶴，長向洛城飛。,唐,诗
无题,吕渭老,宝蟾悬镜。露颗倾荷柄。飞萤点点明花径。凝愁情不展，宿酒风还醒。天似晓，银河半落星相趁。心事都无定。才致元相称。春过了，秋将近。小窗通竹圃，野色连金井。得仗个，多情燕子分明问。,宋,词
郊行,胡仲弓,杜鵑聲裏又花紅，處處陰雲日影蒙。心事太平人事好，眼前無物不春風。,唐,绝句
哭王幾道職方三首  其二,梅堯臣,我今過五十，萬事日消磨。熟識世間寡，故交泉下多。葉秋知易隕，松耐竟如何。嘗亦悲前哲，荒墳野鼠窠。,唐,律诗
李太白古風高奇或曰能促爲竹枝歌體何如戲促李歌爲數章  其三,員興宗,郢客遺音飛上天，誰歌此曲誰爲傳。但聞色聲紛唱和，使我默歎心悽然。,唐,绝句
南山松柏章,釋文珦,松柏何夭矯，南山何崚嶒。松柏有常性，南山不騫崩。南山人所仰，松柏人所承。尋常部婁間，瑣瑣唯薪蒸。彼無高志徒，眡此宜自懲。堅守歲寒操，亦當慎攸憑。,唐,诗
閑居,吳則禮,阿堵安用多，十年著一冠。且作楚州夢，從人憎鼻鼾。柴桑閑居詩，讀罷始永歎。鶬鶊幾時鳴，眷此春事闌。何以韻今日，朱絲發清彈。大部華嚴經，字字要飽觀。鞭筍真肥白，媚我晨炊盤。小君孟德耀，老夫梁伯鸞。端須如龐公，妻兒坐團欒。好作竹漉籬，未憂終歲餐。濃煎飯後茶，箇中良可安。宿昔逸羣句，慰渠舉似看。,唐,诗
无题,程正同,曾把隋珠抵鹊来。拓弓花下不虚开。醉馀戏把行人弹，堪笑齐王谩筑台。穿兔手，落雕材。狭斜衢路共徘徊。流星一点高飞处，笑坐金鞍歌落梅。,宋,词
敞雲樓  其一,洪咨夔,江天雲作黑山頹，上到樓頭手決開。水墨枕屏三百里，斜陽屬玉一雙來。,唐,绝句
无题,刘克庄,新来衰态见，书懒读，镜休看。笑量窄才悭，卷无警策，杯有留残。思量减些年甲，怎奈何、须与鬓难瞒。假使诏催上道，不如敕放还山。数年前乞挂衣冠。耄矣尚盘桓。且行歌拾穗，未应天上，解胜人间。仙家更无理会，至今传、都厕处刘安。莫怪是翁矍铄，止缘老子痴顽。,宋,词
无题,李振祖,春在画桥西。画舫轻移。粉香何处度涟漪。认得一船杨柳外，帘影垂垂。谁倚碧阑低。酒晕双眉。鸳鸯并浴燕交飞。一片闲情春水隔，斜日人归。,宋,词
无题,姜夔,绿萼更横枝，多少梅花样。惆怅西村一坞春，开遍无人赏。细草藉金舆，岁岁长吟想。枝上么禽一两声，犹似宫娥唱。,宋,词
邊將二首 二,張蠙,按劒立城樓，西看極海頭。承家爲上將，開地得邊州。磧迥兵難伏，天寒馬易收。胡風一度獵，吹裂錦貂裘。,唐,律诗
挽歌詞,趙徵明,寒日蒿上明，淒淒郭東路。素車誰家子，丹旐引將去。原下荆棘叢，叢邊有新墓。人間痛傷別，此是長別處。曠野多蕭條，青松白楊樹。,唐,诗
始生之日黎明以職事出郊,喻良能,征鞍隨曉色，重露濕衣巾。誰謂懸弧日，翻爲執轡辰。野花工笑客，啼鳥故窺人。呼酒澆孤悶，何心作好春。,唐,律诗
題汗青軒,崔敦禮,地禁官清靜不譁，日長時試小團茶。一生只用如椽筆，細爲君王紀正邪。,唐,绝句
无题,陈瓘,咄咄汝何人，眼在眉毛下。明月相随万里来，何处分真假。问著总无言，有口番成哑。荆棘林中自在身，即是知音者。,宋,词
街鼓鳴頌,文益,鼓鼕鼕，運大功。滿朝人，道路通。道路通，何所至？達者莫言登寶地。,唐,词
仙都山鹿,蘇軾,日月何促促，塵世苦局束。仙子去無蹤，故山遺白鹿。仙人已去鹿無家，孤棲悵望層城霞。至今聞有遊洞客，夜來江市叫平沙。長松千樹風蕭瑟，仙宮去人無咫尺。夜鳴白鹿安在哉，滿山秋草無行迹。,唐,词
相和歌辭 子夜四時歌四首 夏歌,陸龜蒙,蘭眼擡露斜，鶯脣映花老。金龍傾漏盡，玉井敲冰早。,唐,绝句
秋懷十首  其六,陸游,曩得治中俸，湖山偶卜居。身嘗著禾譜，兒解讀農書。遇事絕欣厭，接人均戚疏。乾坤雖浩浩，等付一蘧廬。,唐,律诗
无题,王十朋,落木萧萧，琉璃叶下琼葩吐。素香柔树。雅称幽人趣。无意争先，梅蕊休相妒。含春雨。结愁千绪。似忆江南主。,宋,词
登四望亭,王炎,春老飛花盡，園林遍綠陰。憑高聊寓目，念遠更傷心。劇郡才難稱，衰年病易侵。不如休歇去，吾意決投簪。,唐,律诗
遣興五首 四,杜甫,賀公雅吳語，在位常清狂。上疏乞骸骨，黃冠歸故鄉。爽氣不可致，斯人今則亡。山陰一茅宇，江海日淒涼。,唐,律诗
紹興次韻趙成卿閏七夕,項安世,乞得天孫網，人間巧已多。還逢閏重七，奈此衆兒何。耕織關民事，婚姻自俗訛。乾坤大務本，觀象莫蹉跎。,唐,律诗
无题,苏轼,一叶轻舟。双桨鸿惊。水天清、影湛波平。鱼翻藻鉴，鹭点烟汀。过沙溪急，霜溪冷，月溪明。重重似画，曲曲如屏。算当年、虚老岩陵。君臣一梦，今古虚名。但远山长，云山乱，晓山清。,宋,词
答章伯和問疾,王諶,伏枕屢經旬，醫庸藥不靈。自從春意動，纔覺病魂醒。露洗桃心赤，風揩柳眼青。勞君相憶夢，每夜到巖扃。,唐,律诗
近買山范灣自營藏地與亡弟草塘君及外家墓塋悉可跂望感事述情繼有是作  其六,薛嵎,分明來日已無幾，還似參禪未透時。吟骨縱清難免死，黄菁多啖亦充饑。題詩遣得山精去，近俗偏將古墓夷。合眼便爲泉下鬼，此身康濟莫宜遲。,唐,律诗
七夕呈坐間諸友時留平江宿和靖書院次日,朱南杰,葉已鳴秋夜漸長，年年織女會牛郎。龍梭暫歇七襄駕，雲袖輕飄百和香。輸我晚凉和月飲，任渠明發渡河忙。要知工巧元無用，樂得身閑拙不妨。,唐,律诗
无题,高观国,银湾初霁暮雨。鹊赴秋期去。浅月窥清夜，凉生一天风露。纤巧云暗度。河桥路。缥缈乘鸾女。正容与。西厢旧约，玉娇谁见私语。柔情不尽，好似冰绡云缕。回首天涯又怨阻。无语。西风魂断机杼。,宋,词
无题,刘克庄,羯虏问周鼎，柱史出秦关。苦求句漏，何意身世远差安。不见跕鸢堕水，时有飞鸿遵渚，乐此久忘还。采药寓言耳，胸次有灵丹。钓游处，榕叶暗，荻花残。自翁仙后千载，输与水鸥闲。我读内篇未竟，忽被急符驱去，洞闭白云寒。回首愧幽子，隐约海中山。,宋,词
无题,刘辰翁,灯舫华星，崖山碇口，官军围处。璧月辉圆，银花焰短，春事遽如许。麟洲清浅，鳌山流播，愁似汨罗夜雨。还知道，良辰美景，当时邺下仙侣。而今无奈，元正元夕，把似月朝十五。小庙看灯，团街转鼓，总是添恻楚。传柑袖冷，吹藜漏尽，又见岁来岁去。空犹记，弓弯一句，似虞兮语。,宋,词
无题,林革,十载扁舟，几来往、三吾溪上。天宝事，一回看著，一回惆怅。笔画模糊犹雅健，文章褒贬添悲壮。枉教人、字字费沈吟，评轻重。西北望，情无量。东南气，真长王。想忠臣应读，宋中兴颂。主圣自然皆乐土，时平正合储良将。笑此身、老大尚奔驰，知何用。,宋,词
无题,石孝友,美人在何许，相望正悠悠。云窗雾阖，遥想宛在海中洲。空对残云冷雨，何限重山叠水，一梦到无由。遗怨写红叶，薄幸记青楼。金乌掷，玉蟾缺，物华休。凤梧眢井，一夜风露各惊秋。唯有远山无赖，淡扫一眉晴绿，特地向人愁。敛袂且归去，回首谩迟留。,宋,词
无题,谢逸,个中怀抱谁排遣。恻恻轻寒风剪剪。细丝梅蕊晚香浓，争似柳梢春色浅。娇叱道字歌声软。醉后微涡回笑魇。更无卓氏白头吟，只有卢郎年少恨。,宋,词
夫人閤春帖子  其五,胡宿,迎氣青幡獵曉風，九門佳氣鬰葱葱。日華初在扶桑上，春色先歸御柳中。,唐,绝句
環翠亭,程顥,城居不見萬山重，因起髙亭破遠空。虚曠直疑天宇外，周旋如在畫屏中。凝嵐散藹層層出，削玉排青面面同。暫得登臨已忘去，四時佳致屬賢公。,唐,律诗
和朱元晦九曲櫂歌  其八,歐陽光祖,七曲溪邊古寺基，石塘春水綠漪漪。澄波不見招提影，只有山光似舊時。,唐,绝句
逍遥歌,宋太宗,逍遥自在何拘束，天地希夷無返覆。勿把他心向外求，真宗理道相和睦。人間天上盡修行，七寶山高混太清。玉樹玄珠明照室，命根悟者轉增盈。虛無入有何蹤跡，非是神光化金液。廓落方圓在杳冥，南來北去斷消息。靈元物象向天涯，古往今來聖事誇。無礙智通精進心，研窮理路互交加。奇哉離燄烹鉛水，清靜之中藏奧旨。出沒門庭景異常，十洲隠大神仙子。綿綿若論太幽深，即是流珠不是金。萬卷經文兼在目，機關絕妙有浮沈。開關寤寐來相逼，魄走魂歸天地力。風掃塵埃躡紫雲，睹其顔邈難別識。勿生疑慮變陰陽，須信丹砂道理長。若向此中明此義，十洲洞府藴馨香。康哉內景植仙桂，枝葉婆娑深根蒂。真宗妙法審來由，修鍊真空無涯際。要知逆順莫相非，廣演周遮隠玄機。先說艱難後始說，精窮運化遂相依。瑶池浴鳳通霄漢，金闕光舒何燦爛。丹成可驗不狐疑，常娥偷竊月中看。春間花卉一齊開，天上優游誰肯來。洞裏煙霞牢秘隠，水精宮殿白皚皚。昔日神仙皆燒鍊，不說根由人豈見。本是凡情枉謾勞，何年待得成九轉。密藏無使等閑知，碧落真如在兩儀。理外消停造化實，相逢遇偶勿懷疑。直須意遣凡庸道，所以難言論秘奧。先令頓悟了然空，方扣玄關驅煩惱。從來教法甚分明，幾許心迷事不成。棄世比圖閑自性，精修道路必長生。歸童返老超升界，正定威儀勿懈怠。開閉善能若苦勤，奮迅光陰同一泰。凡流學者不堅持，生滅門中故不知。走縮陰陽無住相，非難非易細推之。含胎十月無休歇，或作金兮或似雪。認取還丹莫亂求，獼猴水底弄明月。,唐,诗
无题,无名氏,淮海知名，今日刘郎，胜如旧时。记当年幕府，从容赞画，云从万骑，电掣千麾。威震新塘，气吞涟楚，涤扫妖氛但指期。论功处，载骖鸾鹤，衣锦赋荣归。九重诏已封泥。看稳上青云万丈梯。况平生慷慨，闻鸡起舞，中原事业，不付公谁。昨夜颁春。明朝献岁，且对椒盘奉寿卮。功名事，不输前辈，行到凤凰池。,宋,词
新樓詩二十首 重臺蓮,李紳,綠荷舒卷涼風曉，紅萼開縈紫菂重。游女漢臯爭笑臉，二妃湘浦竝愁容。自含秋露貞姿結，不競春妖冶態穠。終恐玉京仙子識，却將歸種碧池峰。,唐,律诗
无题,姜夔,绿丝低拂鸳鸯浦。想桃叶、当时唤渡。又将愁眼与春风，待去。倚兰桡、更少驻。金陵路。莺吟燕舞。算潮水、知人最苦。满汀芳草不成归，日暮。更移舟、向甚处。,宋,词
无题,洪适,莫问甘醪浊与清。试将一酌破愁城。海棠过后荼蘼发，堪叹人间不再生。心已老，眼重明。嫣然国色带朝酲。耳边听得兰亭曲，一咏流觞已有名。,宋,词
无题,无名氏,小子里、灯□声，明年又添一岁。,宋,词
无题,黄庭坚,十载樽前谈笑。天禄故人年少。可是陆沈英俊地，看即锁窗批诏。此处忽相逢，潦倒秃翁同调。西顾郎官湖渺。事看庾楼人小。短艇绝江空怅望，寄得诗来高妙。梦去倚君傍，胡蝶归来清晓。,宋,词
无题,刘镇2,老来惯与春相识，长记伤春如故。去年今日，旧愁新恨，送将风絮。粉泪羞红，黛眉颦翠，推愁不去。任琐窗深闭，屏山半掩，还别有、愁来路。回首画桥烟水，念故人、匆匆何处。客情怀远，云迷北树，草连南浦。离合悲欢，去留迟速，问春无语。笑刘郎，不道无桃可种，苦留春住。,宋,词
无题,王之道,逢人借问钱塘路。我亦欲、西湖去。目送兰桡知几度。鳌峰浮玉，鲸波飞雪，正是潮来处。海棠花下春将暮。缓唱新词味佳句。见说东君曾梦许。柏台冠豸，金銮视草，便作商岩雨。,宋,词
无题,朱敦儒,虚空无碍。你自痴迷不自在。撒手游行。到处笙歌拥路迎。天然美满。不用些儿心计算。莫听先生。引入深山百丈坑。,宋,词
无题,向,湘南楼上好凭栏。西风吹鼻酸。宦游何处不惊湍。白鸥盟已寒。空饮恨，废追欢。沈郎衣带宽。故人休放酒杯乾。而今行路难。,宋,词
寄題吳興墨妙亭,蘇頌,漢唐遺刻在江干，右史殷勤輯墜殘。剔去蘚文人乍識，傳來墨本字猶完。六書體法從茲辨，二費聲光遂不刊。何必臨池苦縈思，燕閒時得坐隅觀。,唐,律诗
无题,万俟咏,昔年曾共黄花酒，一笑新香。,宋,词
无题,史达祖,蕙花老尽离骚句。绿染遍、江头树。日午酒消听骤雨。青榆钱小，碧苔钱古。难买东君住。官河不碍遗鞭路。被芳草、将愁去。多定红楼帘影暮。兰灯初上，夜香初炷。犹自听鹦鹉。,宋,词
无题,刘辰翁,八仙名姓当时少。污尊牛饮同倾倒。惟有我公荣。旁人笑独醒。多年村落走。泥饮无升斗。入了玉门关。人生一醉难。,宋,词
无题,王之道,暖风迟日透香肌。春到柳边枝。曾见酒红潮颊，玉人初出罗帏。东坡何处，朱唇翠袖，空想芳姿。争似濡须太守，看花仍赋佳词。,宋,词
无题,刘焘,露盘金冷初阑暑。暑阑初冷金盘露。风细引鸣蛩。蛩鸣引细风。雨零愁远路。路远愁零雨。空醉一尊同。同尊一醉空。,宋,词
明發康郎山下亭午過湖入港小泊棠陰砦回望豫章西山慨然感興,楊萬里,大江日東流，我坐自向西。亦復拜新月，不爲學蛾眉。恭惟月生處，下臨故園池。青松一萬株，牡丹三千枝。床下枕北山，簷前漱南溪。歲歲身不到，夜夜魂必歸。魂歸諒何益，夢覺心自怡。魂夢尚如許，而況真歸兮。前日至鄔子，西山出湖湄。如見鄉人面，一笑相娛嬉。旅情得暫欣，鄉愁動長思。今朝發康郎，一路能相隨。我船趨都昌，回首尚見之。偶爾轉港汊，極目煙水迷。不得一揖別，悔懊庸可追。,唐,诗
中秋日菊盛開  其二,家鉉翁,天宇高寒露欲零，城頭月色正亭亭。諸公定有驚人句，施與波神月下聽。,唐,绝句
无题,曹组,茅舍竹篱边，雀噪晚枝时节。一阵暗香飘处，已难禁愁绝。江南得地故先开，不待有飞雪。肠断几回山路，恨无人攀折。,宋,词
无题,严仁,翼然新榜高亭，翰林铁画燕公手。滁阳盛事，何人重继，湟川太守。太守谓谁，文章的派，醉翁贤胃。对千峰削翠，双溪注玉，端不减、琅琊秀。坐啸清香画戟，听丁丁、滴花晴漏。棠阴昼寂，细赓宾客，竹枝杨柳。只恐明朝，绨封趣觐，未容借寇。尽江山识赏，盐梅事业，焕青毡旧。,宋,词
沈亞之 一,不詳,伐木丁丁，鳥鳴嚶嚶。東行西行，遇飯遇羹。,唐,其他
思家,傅察,一别遽如許，歸期可奈何。無心戀明月，有淚寄流波。,唐,绝句
无题,郑仅,草草。最年少。袖户银屏人窈窕。瑶琴暗写相思调。一曲关心多少。临邛客舍成都道。苦恨相逢不早。,宋,词
柳季修知丞以詩見貽次韻爲謝,喻良能,古木陰陰繞屋廬，官居端的似田居。詩清子厚龍城句，字瘦誠懸殿壁書。那復有心追四至，只應無事富三餘。一樽閒論金罍事，爲笑紛紛竭澤漁。,唐,律诗
除夜,朱淑真,休嘆流光去，看看春欲回。椒盤卷紅燭，柏酒溢金杯。殘臘餘更盡，新年曉角催。爭先何物早，唯有後園梅。,唐,律诗
无题,张孝祥,楼外疏星印水，楼头画烛烘帘。凭高举酒恨厌厌。征路虚无指点。酒兴因君开阔，山容向我增添。一钩新月弄纤纤。浓雾花房办敛。,宋,词
无题,马子严,点缀莫窥天巧，名称却道人为。香酝蜜脾分几点，色映乌云倚一枝。遥看步赏迟。映水不嫌疏影，娇春也自同时。红树落残风自暖，塞管声长晓更催。此时知不知。,宋,词
无题,吴文英,春屋围花，秋池沿草，旧家锦藉川原。莲花分津，桃边迷路，片红不到人间。乱篁苍暗，料惜把、行题共删。小晴帘卷，独占西墙，一镜清寒。风光未老吟潘。嘶骑征尘，祗付凭阑。鸣瑟传杯，辟邪翻烬。系船香斗春宽。晚林青外，乱鸦著、斜阳几山。粉消莫染，犹是秦宫，绿扰云鬟。,宋,词
无题,无名氏,点检尧蓂，自元宵过了，两荚初飞。葱葱郁郁佳气，喜溢庭闱。惟知降、月里姮娥，欣对良时。但见婺星腾瑞彩，年年辉映南箕。好是庭阶兰玉，伴一枝丹桂，戏舞莱衣。椒觞迭将捧献，歌曲吟诗。如王母、款对群仙，同宴瑶池。萱草茂长春不老，百千祝寿无期。,宋,词
无题,贺铸,三更月。中庭恰照梨花雪。梨花雪。不胜凄断，杜鹃啼血。王孙何许音尘绝。柔桑陌上吞声别。吞声别。陇头流水，替人呜咽。,宋,词
謝岳大用提舉郎中寄茶果藥物三首 日鑄茶,楊萬里,瓷瓶蠟紙印丹砂，日鑄春風出使家。白錦秋鷹微露爪，青瑶曉樹未成芽。松梢鼓吹湯翻鼎，甌面雲煙乳作花。喚醒老夫江海夢，呼兒索鏡整烏紗。,唐,律诗
无题,曾觌,杏花寒食佳期近。一帘烟雨琴书润。砌下水潺潺。玉笙吹暮寒。阳台云易散。往事寻思懒。花底醉相扶。当时人在无。,宋,词
无题,程节斋,瑶池开宴后，问甚处、赋蟠桃。有砌底芝兰，涧边苹藻，淑德方高。闺中秀、林下气，是寻常空委蓬蒿。相映鱼轩黄绶，行膺鸾锦金罗。自惭半子误恩多。所祝意如何。愿台星旁映，寿星齐照，乐自陶陶。芝田阆风何在，但从今、岁岁此高歌。敬上一卮为寿，神仙九酝香醪。,宋,词
无题,陈允平,百媚春风面。凤箫催、绿么舞遍。玉鸾钗、半溜乌云乱。悄疑是、梦中见。曲叹弓弯袖敛。绣芙蓉、香尘未断。买一笑、千金拼。共醉倚、画屏暖。,宋,词
送馮侍御,徐鉉,聞君竹馬戲毗陵，誰道觀風自六卿。今日聲明光舊物，共看旌旆擁書生。斬蛟橋下谿烟碧，射虎亭邊草路清。應念筵中倍離恨，老來偏重十年兄。,唐,律诗
无题,张炎,□□□□白云多。童子贪眠枕绿蓑。莞尔笑，浩然歌。奈此萧萧落叶何。,宋,词
獨步,王之道,雨晴烟渚白鷗亂，風過霜林紅葉稀。獨步幽吟心正苦，卻憐明月照人歸。,唐,绝句
无题,孔矩,却月凌风度雪清。何郎高咏照花明。一枝弄碧传幽信，半额涂黄拾晚荣。春思淡，暗香轻。江南雨冷若为情。犹胜远隔潇湘水，忽到窗前梦不成。,宋,词
无题,陈著,记得去年时。采菊东篱。眉间一笑捧花枝。说道愿如花不老，交劝双卮。又是菊花期。客况谁知。便无风雨也凄凄。白发夫妻时节酒，堪几参差。,宋,词
贈葉肖巖,顧逢,筆底妙如神，傳來面目真。便教知本相，不必問何人。一幅元非畫，百年留此身。山林樵穫者，只是舊衣巾。,唐,律诗
无题,周紫芝,江路绕青山，山翠扑衣轻湿。谁酿晚来云意，做一天愁色。竹溪斜度尽篮舆，疏梅暗香入。何处最关心事，恨落梅风急。,宋,词
天童寺,薛嵎,佛界似仙居，樓臺出翠微。浙中山水最，海內衲僧歸。草樹有真意，禽魚盡息機。禪房無別事，唯見白雲飛。,唐,律诗
長洲  其二,楊備,花光带露柳凝煙，茂苑笙歌已沸天。有客尋春拚一醉，青樓紅粉洞中仙。,唐,绝句
偶感,韓淲,用物多則强，境熟氣易定。壯膽騁寡見，迷情忽羣聽。茫茫可與否，沓沓賢且佞。名利纏古今，孰不墮此徑。驅馳每衝曉，展轉直至暝。固肥爾室家，端繫我朝廷。身無百歲長，事有一日罄。留侯李鄴侯，大似醉者醒。歷久只兩人，吾常喜深訂。,唐,诗
无题,无名氏,捣练子，赋梅青。休共檀梨取次争。叶底青青如豆小，已知金鼎待和羹。,宋,词
无题,赵长卿,江上一江楼，楼上远山横翠。还更腰金骑鹤，引竹西歌吹。寿君春酒遣双壶，满引见深意。肯向龟荷香里，唤侬来同醉。,宋,词
无题,赵师侠,节物推移。青阳景变，玉琯灰飞。彩仗泥牛，星球雪柳，争报春回。丝金缕玉幡儿。更斜袅、东风应时。宜入新春，人随春好，春与人宜。,宋,词
七月十有五夜一再夢故舒州使君侍御公宛如平生且於其案間得若紙若繒者一沓皆公所書或印者繙之有如幟者三有曰苛政曰贓吏忘其一焉問傍立者以何所用云始朝議欲遣公爲某使故建此云覺而賦詩四絕  其二,趙蕃,一夕安能再與俱，話言寧覺死生殊。幟書更識埋輪志，生有不忘如是夫。,唐,绝句
梅怨  其二,吳芾,我與梅花素有期，故應花怨我輕離。巡簷索笑寧無日，少待歸來酒作池。,唐,绝句
无题,袁去华,汉家经略中原，上游眷此喉衿地。风行雷动，无前伟绩，伊谁扬厉。玉帐筹边，绣衣给饟，江上增气。自武侯蜕迹，羊公缓带，功名事、更谁继。方□长驱万里。笑谈间、生擒元济。非熊未兆，封留终在，同功异世。刻就丰碑，万山直下，不须沈水。要追攀二雅，流传千古，属骚人记。,宋,词
无题,柳永,一生赢得是凄凉。追前事、暗心伤。好天良夜，深屏香被，争忍便相忘。王孙动是经年去，贪迷恋、有何长。万种千般，把伊情分，颠倒尽猜量。,宋,词
奉和郎中遊仙山四瀑泉兼寄李吏部包祕監趙婺州齊處州,戴公懷,今日永嘉守，復追山水遊。因尋莽蒼野，遂得軒轅丘。訪古事難究，覽新情屢周。溪垂綠篠暗，巖度白雲幽。過石奇不盡，出林香更浮。憑高擁虎節，搏險窺龍湫。淙潨瀉三四，奔騰千萬秋。寒驚殷雷動，暑駭繁霜流。沫濺羣鳥外，光搖數峰頭。叢崖散滴瀝，近谷藏颼飀。況此特形勝，自餘非等儔。靈光掩五嶽，仙氣均十洲。書以謝羣彥，永將敘徽猷。當思共攀陟，東南看斗牛。,唐,诗
簡葉丞,李處權,傾盖鄱陽彦，孤芳且寄林。一官方似水，五字可兼金。與世不求合，開筵猶見尋。何當鑄農器，歸望故人岑。,唐,律诗
子駿運使八咏堂 柏軒,文同,沈沈敞幽軒，聳聳列寒柏。清音納窗戶，爽氣逼枕席。主人重端勁，坐若對佳客。時復下撫摩，破蘚交履迹。此意乃如是，來者當愛惜。大厦須良材，相期早千尺。,唐,诗
答馬懷秀兄弟見訪,宋無,移家連晚歲，屏跡值春寒。舊業遺松逕，幽棲遠杏壇。數椽容膝易，五斗折腰難。有客來排闥，無人爲整冠。諷詩稱鮑照，卧雪念袁安。下里余誰和，高山爾自彈。迎門屐齒折，扶病带圍寬。乍喜交時彥，相尋到冷官。鄰驚都騎盛，僕出草堂看。光價連城璧，風流藝苑蘭。老嗟傾蓋晚，貧覺布衣單。午竈添茶具，烟蓑罷釣竿。傳呼聞杜曲，榮耀滿江干。文雅多歆艷，殷勤少接歡。長鯨鈎上掣，巨闕匣中蟠。筆力千鈞弩，襟懷百丈瀾。籍通金馬選，詔待紫泥乾。樂毅曾强趙，夷吾遂霸桓。貴應聯萬石，功定服三韓。留取刊彝鼎，勳名未汝闌。,唐,诗
无题,周邦彦,上马人扶残醉，晓风吹未醒。映水曲、翠瓦朱檐，垂杨里、乍见津亭。当时曾题败壁，蛛丝罩、淡墨苔晕青。念去来、岁月如流，徘徊久、叹息愁思盈。去去倦寻路程。江陵旧事，何曾再问杨琼。旧曲凄清。敛愁黛、与谁听。尊前故人如在，想念我、最关情。何须渭城。歌声未尽处，先泪零。,宋,词
无题,陈允平,额粉宫黄。衬桃花扇底，歌送瑶觞。裙拖金缕细，衫唾碧花香。琼佩冷，玉肌凉。罗袜步沧浪。漫共伊，心盟意约，眼觑眉相。连环未结双双。似桃源误入，初嫁刘郎。珑璁仙子髻，绰约道家妆。千种恨、九回肠。云雨梦犹妨。误少年，红销翠减，虚度风光。,宋,词
无题,辛弃疾,青山欲共高人语。联翩万马来无数。烟雨却低回。望来终不来。人言头上发。总向愁中白。拍手笑沙鸥。一身都是愁。,宋,词
无题,赵长卿,枫林飒飒凋寒叶。汀苹败蓼遥相接。景物已非秋。凄凉动客愁。还家贫亦好。肯厌杯中草。香饭滑流匙。三登快乐时。,宋,词
无题,贺铸,阴晴未定。薄日烘云影。临水朱门花一径。尽日鸟啼人静。厌厌几许春情。可怜老去兰成。看取镊残双鬓，不随芳草重生。,宋,词
藤杖,釋文珦,楖𣗖古藤杖，偃蹇如虬龍。伊昔訪隠人，得之天柱峰。眡爾如良朋，出處常相從。渡水逾萬折，穿雲或千重。忽於風雨時，狡獪誇靈蹤。使我失馮倚，瓠落無所容。,唐,词
无题,沈唐,有谁念我、如今霜鬓，远赴边堠。……身在碧云西畔，情随陇水东流。,宋,词
无题,严仁,说到城南杜。尽风流、至今人号，去天尺五。家世联翩苍玉佩，自有文章机杼。看鸾凤、九霄轩翥。文阵堂堂新得隽，正少年、壮气虹霓吐。拈彩笔，月城去。出关相送梅千树。雪连空、马蹄特特，晓寒人度。帝里春浓花似海，催入明光奏赋。须快展、亨衢阔步。随世功名真漫浪，要平生、所学期无负。须记得，别时语。,宋,词
病中口占示益謙四弟,呂本中,病來全少靜工夫，藥裏關心計已迂。縱使君來亦無語，更無餘法待文殊。,唐,绝句
雜詩二首  其二,王予可,暗悲秋色素團團，一雨飄零飚霽寒。天浄長空烟斂處，彩虹金挂樹頭山。,唐,绝句
无题,陆游,澹霭空濛，轻阴清润，绮陌细尘初静。平桥系马，画阁移舟，湖水倒空如镜。掠岸飞花，傍檐新燕，都似学人无定。叹连年戎帐，经春边垒，暗凋颜鬓。空记忆、杜曲池台，新丰歌管，怎得故人音信。羁怀易感，老伴无多，谈麈久闲犀柄。惟有修然，笔床茶灶，自适笋舆烟艇。待绿荷遮岸，红蕖浮水，更乘幽兴。,宋,词
无题,无名氏,新律才交，早旧梢南枝，朱污粉腻。烟笼淡妆，恰值雨膏初细。而今看了，记他日、酸甜滋味。多应是，伴玉簪凤钗，低桠斜堕。迤逦。对酒当歌，眷恋得芳心，竟日何际。春光付与，尤是见欺桃李。叮咛寄语，且莫负、尊前花底。拚沈醉，尽铜壶、漏传三二。,宋,词
慈母畫像贊,釋慧昌,前身女，後身男，清凈摩尼觸處參。應現頓忘前後際，從今青出勝於藍。,唐,词
初蟬,舒岳祥,雨餘山氣凉，高林發清樾。黄鸝百囀罷，初蟬始幽咽。獨繭曳長繰，既續還又絕。衰年感時節，坐久心寸折。夢歸伊川上，樹深泉亂發。倚杖聽多時，殘陽滿雙闕。,唐,诗
隴右途中遭非語,員半千,趙有兩毛遂，魯聞二曾參。慈母猶且惑，況在行路心。冠冕無醜士，賄賂成知己。名利我所無，清濁誰見理。敝服空逢春，緩帶不著身。出遊非懷璧，何憂乎忌人。正須自保愛，振衣出世塵。,唐,诗
无题,杨舜举,残照西风一片愁。疏杨画出六桥秋。游人不上十三楼。有泪金仙还泣汉，无心玉马已朝周。平湖寂寂水空流。,宋,词
无题,吴儆,少陵未老。曾把千人军独扫。发白眵昏。却作天涯流落人。只堪合眼。夜直谁能潜入伴。斗酒西凉。何似卑栖且远方。,宋,词
陳晞顔獲玉兔甚奇邀予賦詩,曾協,一氣散萬有，飛潜異形姿。烏鵠自昔然，羽翼不可移。穎也衣褐徒，斕斑廼其宜。今茲獨何事，皓皓涅不淄。毳毛玉雪如，整整機上絲。無乃真得僊，傳載非詭辭。騎蟾入廣寒，成此一段奇。長生侶素娥，不受塵土羈。祇應得得來，隱見必其時。往牒紀創見，奕奕登瑞旗。退之號崛强，雄誇見文詞。君侯過人行，精神動皇祇。屢供平反笑，長詠南陔詩。異物自來馴，不起山林思。霜月照庭戶，晴雲點階墀。致此非好玩，於焉卜期頤。上堂問起居，秀色增兩眉。,唐,诗
割飛二刀子歌,盧綸,我家有翦刀，人云鬼國鐵。裁羅裁綺無鈍時，用來三年一股折。南中匠人淳用鋼，再令盤屈隨手傷。改鍛割飛二刀子，色迎霽雪鋒含霜。兩條神物秋冰薄，刃淬初蟾鞘金錯。越戟吳鉤不足誇，斬犀切玉應懷怍。日試曾磨漢水邊，掌中恄慄聲冷然。神驚魄悸却收得，刃頭已吐微微煙。刀乎刀乎何燁燁，魑魅須藏怪須懾。若非良工變爾形，只向裁縫委箱篋。,唐,词
无题,赵师侠,晓风清暑，映湖光如练，山光如染。十里荷花香满路，飞盖斜敧妆面。一叶扁舟，数声柔橹，陡觉红尘远。六桥三塔，恍然图画中见。因念当日三贤，两山佳处，应也经行遍。琢月吟风无限句，景物随人俱显。贺监风流，玄真清致，我亦情非浅。渔蓑投老，利名何用深羡。,宋,词
无题,刘仙伦,过了烧灯，杨柳外、无边春色。庆初度、香浮东阁，瑞呈南极。翰墨场中推老手，曾魁多士催勍敌。到而今、官薄在天台，神仙籍。和月倚，南坡石。滴露点，床头易。看白头红颊，目光摇碧。富贵康强仍有子，人生似此应难得。更摩挲、铜狄说当年，真消息。,宋,词
送九峰長老歸舊隠,釋慧遠,鐵面波斯駕怒濤，黑風纔起浪頭高。倒撐小艇抽金鏃，恰似將軍入不毛。,唐,绝句
漁歌子 四,李珣,九疑山，三湘水，蘆花時節秋風起。水雲間，山月裏，櫂月穿雲遊戲。鼓清琴，傾淥蟻，扁舟自得逍遙志。任東西，無定止，不議人間醒醉。,唐,词
无题,欧阳修,阑干十二独凭春。晴碧远连云。千里万里，二月三月，行色苦愁人。谢家池上，江淹浦畔，吟魄与离魂。那堪疏雨滴黄昏。更特地、忆王孙。,宋,词
同崔錄事哭鄭員外,盧照鄰,文學秋天遠，郎官星位尊。伊人表時彥，飛譽滿司存。楚席光文雅，瑤山侍討論。鳳詞凌漢閣，龜辯罩周園。已陪東嶽駕，將逝北溟鯤。如何萬化盡，空嘆九飛魂。白馬西京驛，青松北海門。夜臺無曉箭，朝奠有虛尊。一代儒風沒，千年隴霧昏。梁山送夫子，湘水弔王孫。僕本多悲淚，沾裳不待猿。聞君絕弦曲，吞恨更無言。,唐,诗
趙十朋夫人挽章,戴敏,縫掖先生游汗漫，夫人高節獨青青。臨行抖擻空書笥，分付諸郎各一經。,唐,绝句
无题,刘克庄,江左惟公，争些子、吾其衽发。谈笑里、旄头泛扫，斗杓旋斡。投一粒丹元气转，下三数著输棋活。把晋朝王谢传同看，谁优劣。飞凯奏，清夔峡。蠲和籴，宽畿浙。有三千功行，待从头说。玉斝满斟长寿酒，冰轮探借中秋月。更慈帏、喜见凤将雏，添丹穴。,宋,词
无题,赵长卿,广寒宫殿，不在人间世。分付天香与岩桂。向西风、遥曳处，数十里知闻，金翠里、别有出群标致。东园盛事。五亩浓阴芘。必以诗书取荣贵。况一门，三秀才，未足钦崇，那更是、异姓同居兄弟。更细把、繁英祝姮娥，看禹浪飞腾，定应来岁。,宋,词
游生米施真君觀閲李德素舊題五絕句遂次韻和之  其二,郭祥正,學道多年未得仙，漫將芝草種瑤田。索綸不起龍吞釣，爲問漁翁直幾錢。,唐,绝句
无题,郭应祥,人道今年秋较迟。木樨全未放些儿。不因诞节开千岁，争得今辰把一枝。呼宝鼎，伴渠伊。堂萱喜色正融怡。儿前妇后孙曾从，岁岁称觞无尽期。,宋,词
无题,楼钥,冷然。清圆。谁弹。向屋山。何言。清风至阴德之天。悠颺馀响婵娟。方昼眠。迥立八风前。八音相宣知孰贤。有时悲壮，铿若龙泉。有时幽杳，彷佛猿吟鹤怨。忽若巍巍山巅。荡荡几如流川。聊将娱暮年。听之身欲仙。弦索满人间。未有逸韵如此弦。,宋,词
次韻翁士秀雪再作,曾協,尚記東郊千頃白，夜不聞聲曉盈尺。飄灑速若赴敵兵，密陣橫空誰督責。且從膏澤落田疇，不厭寒威凌枕席。朅來重見凍雲凝，似欲飛花襲遺跡。起尋藜杖行東皋，麥隴芊芊凈摇碧。平生殷雷轉空腸，此日准擬千倉積。老農甚喜天破慳，尊酒相携慰疲劇。土膏滲漉入鋤犂，丁寧孫子耕須力。勸農使君軟語多，莫待官儂費鞭策。人言回天古所難，坐變樂歲須臾間。丈夫行志自其所，會作一朝黄鵠舉。,唐,诗
无题,胡铨,宜霜开尽秋光老。感节物、愁多少。尘事难逢开口笑。满林风雨，一江烟水，飒爽惊吹帽。玉堂金马何须道。且斗取、尊前玉山倒。燕寝香清官事了。紫萸黄菊，皂罗红袂，花与人俱好。,宋,词
无题,丘崈,雨趣轻寒，风作秋声，燕归雁来。动天涯羁思，登山临水，惊心节物，极目烟埃。客里逢君，才同一笑，何遽言归如此哉。别离久，算不应兴尽，却棹船回。主人下榻高斋。更点检笙歌频宴开。便留连不到，迎春见柳，也须小驻，度腊观梅。花上盈盈，闺中脉脉，应念胡麻正好栽。从教去，正危阑望断，小倚徘徊。,宋,词
无题,陈师道,暮叶朝花种种陈。三秋作意向诗人。安排云雨要新清。随意且须追去马，轻衫从使著行尘。晚窗谁念一愁新。,宋,词
游㴩湖上寺,王琚,春山臨遠壑，水木自幽清。夙昔懷微尚，茲焉一放情。雲間聽弄鳥，煙上摘初英。地僻方無悶，逾知道思精。,唐,律诗
无题,王庭珪,夜郎江上看元宵。斗回杓。雪初消。灯火银花，何处是星桥。哄得满城春不夜，三妓女，五溪徭。此时回首忆行朝。太平楼。倚层宵。红蜡光中，买酒听吹箫。且就天涯聊一醉，歌一曲，望京谣。,宋,词
句  其五,尹穡,異日是非憂史謬，終身寒餓羨錢愚。,唐,诗
柘湖,趙湘,鹽邑淪此地，柘山巋其瀕。復驚秦時女，化作湖上神。世事喜反覆，孰能識涯津。物變雖萬殊，不惑固有人。,唐,律诗
无题,赵彦端,一年歌舞。还是花黄尊绿处。雨横风多。比似年时恨若何。帘深酒暖。细雨斜风浑不管。只有黄花。欲近佳人鬓畔鸦。,宋,词
小橋柳,白居易,細水涓涓似淚流，日西惆悵小橋頭。衰楊葉盡空枝在，猶被霜風吹不休。,唐,绝句
无题,赵长卿,伤离恨别。愁肠又似丁香结。不应斗顿音书绝。烟水连天，何处认红叶。残更数尽银缸灭。边城画角声呜咽。罗衾泪滴相思血。花影移来，摇碎半窗月。,宋,词
感舊,陳藻,憶到渠來憶到渠，滿懷無限不刊書。獨行總是同行處，剩得長年剩得吁。,唐,绝句
无题,周邦彦,堤前亭午未融霜。风紧雁无行。重寻旧日岐路，茸帽北游装。期信杳，别离长。远情伤。风翻酒幔，寒凝茶烟，又是何乡。,宋,词
幽興,陸游,池水車初滿，荆籬補已成。身閑詩簡淡，心靜夢和平。雁後寒鴉至，楓先桕葉頳。居然足幽興，未嘆歲崢嶸。,唐,律诗
无题,苏轼,莫怪归心甚速，西湖自有蛾眉。若见故人须细说，白发倍当时。小郑非常强记，二南依旧能诗。更有鲈鱼堪切脍，儿辈莫教知。,宋,词
无题,仲并,静练平千顷，华栋俯中流。凌晨画戟，来看宿雨断虹收。八九胸中云梦，三千笔端风月，无处快凝眸。笑咏一堂上，挥麈气横秋。俯危阑，红日下，暮云稠。无穷伟观，祗应天意为君谋。容我时醒时醉，独泛微烟微雨，浩荡逐轻鸥。不羡岳阳胜，丹碧耸层楼。,宋,词
贈彥清  其二,洪皓,門下棲遲近一年，郎君髙義薄雲天。儻能一語寧三國，應有嘉名萬古傳。,唐,绝句
山居雜詩九十首  其七二,曹勛,山間氣候晚，初冬菊英回。定俟開爐集，始送泛菊杯。漸列衆色異，不殊東籬栽。冷雨與寒烟，深惜易塵埃。,唐,律诗
安正闍梨求偈,釋懷深,黄葉止啼知即已，敲門瓦子亦休留。虛空講得真經後，解笑當年石點頭。,唐,绝句
无题,黎廷瑞,鲍鱼腥断，楚将军、鞭虎驱龙而起。空费咸阳三月火，铸就金刀神器。垓下兵稀，阴陵道隘，月黑云如垒。楚歌哄发，山川都姓刘矣。悲泣呼醒虞姬，和伊死别，雪刃飞花髓。霸业休休骓不逝，英气乌江流水。古庙颓垣，斜阳老树，遗恨鸦声里。兴亡休问，高陵秋草空翠。,宋,词
无题,张矩,曙林带暝，晴霭弄霏，莺花未认游客。草色旧迎雕辇，蒙茸暗香陌。秋千架，闲晓索。正露洗、绣鸳痕窄。费人省，隔夜浓欢，酲处先觉。重过涌金楼，画舫红旌，催向段桥泊。又怕晚天无准，东风妒芳约。垂杨岸，今胜昨。水院近、占先春酌。恁时候，不道归来，香断灯落。,宋,词
无题,辛弃疾,修竹翠罗寒，迟日江山暮。幽迳无人独自芳，此恨知无数。只共梅花语。懒逐游丝去。著意寻春不肯香，香在无寻处。,宋,词
偈頌一百零四首  其三四,釋紹曇,坐斷白雲，萬機寢息。黄葉止啼，總不消得。閑倚危闌看瀑花，縱乾坤眼清無極。清無極，自謂太平僧，豈知堯舜力。,唐,词
送鄒秘丞廣漢赴御史,彭汝礪,清論從來滿士林，君王今日爲虛襟。謀維已熟言難廢，勢位雖隆望亦深。可否謹須要至理，窮通知不異丹心。北風會到江南路，日上城頭聽好音。,唐,律诗
无题,百兰,有分非难，是缘终合，采来还换须臾。少年培植，春意已敷腴。毕竟花多驻果，坚牢是、蚌老生珠。君知否，今番定也，颠不破璠璵。遥知纷瑞霭，十分郎罢，黄溢眉须。便何妨燕喜，剩卖欢娱。况侍北堂难老，庭阶映、玉树森如。金荷劝，从教酩酊，扶醉看孙株。,宋,词
偶作  其八,楊簡,勿認胸中一團氣，一團氣裏空無地。既空何地更何義，此無廣狹無一二。,唐,绝句
水仙花,項安世,意濃態遠十洲人，歲晏天寒七澤濱。奕奕雲冠疑映月，僛僛翠带欲摇春。梅稍枉爲行人瘦，柳眼虛隨酒市新。林下水邊風味永，弄珠誰見漢臯神。,唐,律诗
樓樞密過華山浩然有念古慕希夷之心謹用韻作二詩以箴之  其一,鄭剛中,四皓已閑猶管事，留侯事了始求仙。仙人石上出一手，寓意後人非偶然。,唐,绝句
泊禹祠,潘閬,禹廟高高萬木齊，蟾蜍影裏月光低。山中不慣聞寒漏，一夜猿驚與鳥啼。,唐,绝句
无题,张先,衾凤犹温，笼鹦尚睡。宿妆稀淡眉成字。映花避月上行廊，珠裙摺摺轻垂地。翠幕成波，新荷贴水。纷纷烟柳低还起。重墙绕院更重门，春风无路通深意。,宋,词
狼山  其一,崔敦禮,日日懷歸今得歸，舊時風物未全非。江邊鷗鳥應相笑，底事塵埃滿客衣。,唐,绝句
依韻和僧說上人見訪,梅堯臣,客從東國來，山雲猶在屨。是時正窮臘，雁落溪陰暮。投宿古城隅，雪迷松下路。衣楮足蘭荃，相過寧厭屢。,唐,律诗
呈胡伯圓尚書  其三,釋紹嵩,韓李流芳獨未泯，先生孤唱發陽春。惠能伎倆元無有，强到朱門謁近臣。,唐,绝句
无题,张,雨后烟景绿，春水涨桃花。系舟溪上，笋舆十里达平沙。路转峰回胜处，无数青荧玉树，飘缈羽人家。楼观倚空碧，水竹湛清华。纵幽寻，携蜡屐，上苍霞。古仙何在，空馀药灶委岩洼。他日倘然归老，乞取一庵云卧，随分了生涯。底用更辛苦，九转炼黄芽。,宋,词
輓司空申國呂公六首  其三,畢仲游,試論司空事，還如慶曆年。鹽梅雖國論，衣繡是家傅。二聖知人望，三公託世賢。奚須論燕處，無事不超然。,唐,律诗
无题,方千里,海棠初雨后。似露粉妆成，肉红团就。太真帐里，春眠醒、缓蹙楼前宫漏。潮生酒晕，独自倚、阑干时候。吹鬓影、斜立东风，馀寒半侵罗袖。骊山宫殿无人，想笑问君王，艳容如否。万花竞斗。难比并、丽美巧匀丰瘦。闺房挺秀。□一顾、丹铅低首。应对、羯鼓声中，清歌美奏。,宋,词
无题,王沂孙,啼螀门静，落叶阶深，秋声又入吾庐。一枕新凉，西窗晚两疏疏。旧香旧色换却，但满川、残柳荒蒲。茂陵远，任岁华苒苒，老尽相如。昨夜西风初起，想莼边呼棹，桔后思书。短景凄然，残歌共叩铜壶。当时送行共约，雁归时、人赋归欤。雁归也，问人归、如雁也无。,宋,词
官廩月錢不足經費,宋祁,俸微纔給斗升儲，煬竈烟沈乏爨蘇。下澤出游無款段，長安飽死羨侏儒。病杯殘蟻分蛇影，夢管流塵晦鼠鬚。天極包荒恩未報，敢隨張翰憶秋鱸。,唐,律诗
无题,吕渭老,宝蟾明，朱阁静，新燕近帘语。还记元宵，灯火小桥路。逢迎春笋柔微，凌波纤稳，诮不顾、斗斜三鼓。甚无据。谁信一霎是春，惊声留不住。柳色苔痕，风雨暗花圃。细看罗带银钩，绡巾香泪，算不枉、那时分付。,宋,词
陰子方,林同,祀竈令人富，相傳陰子方。安知由至孝，非在薦黄羊。,唐,绝句
又和彦常試院即事  其三,韋驤,辨駿由來盡馬羣，裁聲今已得龍孫。不容一字虚褒貶，可見諸生究本源。衡鍳有憑宜自信，毫釐無益懶輕論。分携莫惜頻交語，且盡樽前蠟淚痕。,唐,律诗
依韻和梅龍圖觀小錄,梅堯臣,四百鸞皇羽翼成，高低輕重出權衡。他時俱作公卿去，誇是王家門下生。,唐,绝句
无题,袁去华,弱柳丝千缕。嫩黄匀遍鸦啼处。寒入罗衣春尚浅，过一番风雨。问燕子来时，绿水桥边路。曾画楼、见个人人否。料静掩云窗，尘满哀弦危柱。庾信愁如许。为谁都著眉端聚。独立东风弹泪眼，寄烟波东去。念永昼春闲，人倦如何度。闲傍枕、百啭黄鹂语。唤觉来厌厌，残照依然花坞。,宋,词
无题,石孝友,风猎乱香如扫。又是粉梅开了。庭户锁残寒，梦断池塘春草。情悄。情悄。帘外数声啼鸟。,宋,词
无题,刘克庄,维摩居士室，晨有鹊、噪檐声。排闼者谁欤，冶容袨服，宝髻珠璎。疑是毗耶城里，那天魔、变作散花人。姑射神仙雪艳，开元妃子春酲。鄜延第一次西京。姚魏是知名。向欧九记中，思公屏上，描画难成。一自朝陵使去，赚洛阳、花鸟望升平。感慨桑榆暮景，抉挑草木微情。,宋,词
盧氏母挽詞二首  其一,林亦之,爲語歌鈴過野田，不須淚眼更懸懸。人間催促如風葉，誰是平頭八十年。,唐,绝句
題武夷山鍾模石,劉子羽,誰鑄三鍾欒乳形，不須筍簴自能鳴。仙君欲奏賓雲曲，只感清霜便發聲。,唐,绝句
无题,张元干,白衣苍狗变浮云。千古功名一聚尘。好是悲歌将进酒，不妨同赋惜馀春。风光全似中原日，臭味要须我辈人。雨后飞花知底数，醉来赢取自由身。,宋,词
上龜山寺,潘檉,菜花開處認遺基，荒屋殘僧未忍離。寺付丙丁應有數，岸分南北最堪悲。金鈴塔上如相語，鐵佛風前亦斂眉。野匠不知行客意，競磨濃墨打頑碑。,唐,律诗
次韵翟淳老,趙鼎臣,白髮爲郎亦偶然，戴盆何敢望青天。簿書不足妨談麈，稍入聊能續爨煙。竹隠逢秋應怨鶴，葦溪過雨欲生蓮。一籌太息輸吾子，老圃堂成在我先。,唐,律诗
賀山房先生得孫,方一夔,晚節歸來綠野堂，傳家衣鉢付諸郎。喜存千載古罍洗，初聽九苞雛鳳凰。春蚤桐枝新濯秀，日長棣萼賸流芳。公家好事聯翩在，首寄詩篇寫弄璋。,唐,律诗
无题,辛弃疾,曲水流觞，赏心乐事良辰。兰蕙光风，转头天气还新。明眸皓齿，看江头、有女如云。折花归去，绮罗陌上芳尘。能几多春。试听啼鸟殷勤。览物兴怀，向来哀乐纷纷。且题醉墨，似兰亭、列序时人。后之览者，又将有感斯文。,宋,词
无题,钟辰翁,南墙槐竹风摇翠。欢声为谁吹起。水秀龟神，松清鹤健，人在蓬壶深处。金猊喷雾。睹鬓雪青归，脸霞红驻。一点寿星，分明光照梅花树。三年冰蘖清苦。这长生富贵，天应分付。经阅黄庭，鼎烹丹井，心事澹然如水。东山霖雨。正出洗太虚，未容别墅。紫诏飞来，玉堂锵步武。,宋,词
无题,程大昌,红树迎风舞，彷佛采衣褰。云容应为，虞侍分付（下缺）。,宋,词
次韻酬明發華宗,沈遼,長卿倦遊欲東還，幸與諸公俱出關。世事轉頭都委夢，人生何計得長閑。殘花爛漫飄村塢，細雨亷纖隔碭山。誰寫熙寧十才子，老夫亦入畫圖間。,唐,律诗
太平詞,王涯,風俗今和厚，君王在穆清。行看采華曲，盡是泰階平。,唐,绝句
重到錢唐  其二,鮑輗,無頼山光疊疊青，玉魚金盌早飄零。冷思禹穴真奇事，千古衣冠託杳冥。,唐,绝句
次韵孫耿詩三絕併寄謝  其一,韓淲,錢塘都會正明春，和氣祥風動八垠。當殿牙牌報班到，玉階方寸引賢人。,唐,绝句
憩清風峽,張栻,扶疎古木矗危梯，開始知經幾攝提。還有石橋容客坐，仰看蘭若與雲齊。風生陰壑方鳴籟，日烈塵寰正望霓。從此上山君努力，瘦藤今日得同携。,唐,律诗
金房道間皆蠟梅居人取以爲薪周務本戲爲蠟梅歎予用其韻是花在東南每見一枝無不眼明者,鄭剛中,邉城草木枯，散漫惟蠟梅。花蜂不成蜜，深黄吐春回。如行沙礫中，眼明見瓊瑰。初謂此邦人，推爲百世魁。文房與幽室，佳處定使陪。羞死蒺藜類，屏置山墻隈。事有大不然，驚吁謾徘徊。頑夫所樵採，八九皆梅材。餘芳随束薪，日赴煙與埃。曲突幾家火，靈根萬花灰。我欲從化工，緩語搖頬腮。天涯有清客，不善爲身媒。鮮鮮犯霜露，旦旦斤斧摧。寧若橘變枳，甘心擯長淮。今渠負幽姿，風韻元不頹。胡爲雜榛棘，僅與樗櫟偕。謂工爲垂手，毋令識者哀。,唐,诗
无题,无名氏,秋风扫尽闲花草。黄花不逐秋光老。试与插钗头。钗头占断秋。簪花人有意。共祝年年醉。不用泛瑶觞。花先著酒香。,宋,词
无题,辛弃疾,过眼溪山，怪都似、旧时曾识。是梦里、寻常行遍，江南江北。佳处径须携杖去，能消几两平生屐。笑尘埃、三十九年非，长为客。吴楚地，东南拆。英雄事，曹刘敌。被西风吹尽，了无陈迹。楼观才成人已去，旌旗未卷头先白。叹人间、哀乐转相寻，今犹昔。,宋,词
无题,高观国,玉妃春醉，夜寒吹堕，江南风月。一自情留馆娃宫，在竹外、尤清绝。贪睡开迟风韵别。向杏花休说。角冷黄昏艳歌残，怕惊落、燕脂雪。,宋,词
補樂歌十首  二,元結,猗太帝兮，其功如天。均四時兮，成我豐年。,唐,其他
无题,廖莹中,恨个侬无赖，卖娇眼、春心偷掷。苍苔花落，先印下一双春迹。花不知名，香才闻气，似月下箜篌，蒋山倾国。半解罗襟，蕙薰微度，镇宿粉、栖香双蝶。语态眠情，感多情、轻怜细阅。休问望宋墙高，窥韩路隔。寻寻觅觅。又暮雨凝碧。花径横烟，红扉映月，尽一刻、千金堪值。卸袜熏笼，藏灯衣桁，任裹臂金斜，搔头玉滑。更恨檀郎，恶怜深惜。尽颤袅、周旋倾侧。软玉香钩，怪无端、凤珠微脱。多少怕晓听钟，琼钗暗擘。,宋,词
觀畫,李昭玘,夢澤正天寒，南峰带秋色。詩人句不盡，餘意傳粉墨。年來兩眼昏，吏牘苦侵迫。明窗展橫素，刮膜謝砭石。往時蓬萊宮，圖畫燦東壁。拾遺老陰峭，思訓麗春碧。經年一過眼，行繞不暇食。太行逢李生，筆勢妙思索。未成真營丘，不俗已高格。安得十萬錢，盡致鵝溪白。不須念衣裘，䃜灰日滋殖。寫我江湖心，浩蕩滿千尺。,唐,词
和胡戢七首  其七,晁補之,少時豪氣恨沉淪，繆意詩書可庇民。長笑壯年無一事，微吟只有故人親。,唐,绝句
題清頭陀,白居易,頭陀獨宿寺西峰，百尺禪菴半夜鐘。煙月蒼蒼風瑟瑟，更無雜樹對山松。,唐,绝句
左掖梨花,丘爲,冷豔全欺雪，餘香乍入衣。春風且莫定，吹向玉階飛。,唐,绝句
无题,史浩,一盏阳和，分明至珍无价。解教人、囉哩哩囉。把胸中，些磊块，一时熔化。悟从前，恁区区，总成虚假。何妨竟夕，交酬玉觞金斝。更休辞、醉眠花下。待明朝，红日上，三竿方罢。引笙歌，拥珠玑，笑扶归马。,宋,词
和少章喜晴,李彌遜,日暮馬行疾，峰巒過眼頻。雨階長苦夜，晴谷似逢春。風月起歸恨，江天思故人。機心渾已盡，唯有白頭新。,唐,律诗
无题,向子諲,几年不见。胡蝶枕中魂梦远。一日相逢。鹦鹉杯深笑靥浓。欢心未已。流水落花愁又起。离恨如何。细雨斜风晚更多。,宋,词
頌古三十一首  其一四,釋安永,三度扣關轉不開，赤手迢迢空往來。忽然業鏡百雜碎，始覺從前滿面灰。,唐,绝句
燕子樓三首 三,白居易,今春有客洛陽回，曾到尚書墓上來。見說白楊堪作柱，爭教紅粉不成灰。,唐,绝句
望終南山,太宗皇帝,重巒俯渭水，碧嶂插遙天。出紅扶嶺日，入翠貯巖煙。疊松朝若夜，複岫闕疑全。對此恬千慮，無勞訪九仙。,唐,律诗
鴉,楊萬里,穉子相看只笑渠，老夫亦復小盧胡。一鴉飛立鈎欄角，子細看來還有鬚。,唐,绝句
送人遊茆山,貫休,鳥啼花笑煖紛紛，路入青雲白石門。君到前頭好看好，老僧或恐是茆君。,唐,绝句
晦日宴遊,杜審言,日晦隨蓂莢，春情著杏花。解紳宜就水，張幕會連沙。歌管風輕度，池臺日半斜。更看金谷騎，爭向石崇家。,唐,律诗
无题,黄机,池落开遍莲房老。秋声已入梧桐表。葵扇与桃笙。尚宜相带行。危亭三百尺。爽气真堪挹。瀹茗且盘旋。翩翩吾欲仙。,宋,词
送章君範之湖南幕,洪咨夔,天闊孔鸞起，江晴荃若春。親榮知有子，主勝信宜賓。嶽麓盛古學，衡山多秀民。平生金玉質，更看濯磨新。,唐,律诗
无题,王之道,鼓棹正逢江雪霁，是行应快吴吟。透云寒日半晴阴。烟岚凝翠重，霜树溅红深。案上文书闲展读，圣贤踪迹重寻。不堪华发故骎骎。三旌还有分，万事付无心。,宋,词
无题,吕渭老,晓参垂户宿酲醒。坐南亭。对疏星。点点萤光，偏向竹梢明。望断长空何处是，云叶乱，彩霞横。西楼依旧抱重城。小银屏。此时情。鸦阵翻丛，枯柳两三声。敧枕欲寻初夜梦，鸡唱远，晓蟾倾。,宋,词
无题,晏殊,蕣华浓，山翠浅。一寸秋波如剪。红日永，绮筵开。暗随仙驭来。遏云声，回雪袖。占断晓莺春柳。才送目，又颦眉。此情谁得知。,宋,词
无题,辛弃疾,溪边白鹭。来吾告汝。溪里鱼儿堪数。主人怜汝汝怜鱼，要物我、欣然一处。白沙远浦。青泥别渚。剩有虾跳鳅舞。任君飞去饱时来，看头上、风吹一缕。,宋,词
漁父,釋守卓,白髮慵梳百不憂，與他鷗鳥日悠悠。清朝榮辱幾番事，滿眼烟波一葉舟。雨過洞庭歌棹月，霜飛雲夢醉眼秋。蓑綸晚𣉜蘆花岸，閑扣金針作釣鈎。,唐,词
无题,陈克,秋千人散小庭空。麝冷灯昏愁杀侬。独有闲阶两袖风。月胧胧。一树梨花细雨中。,宋,词
慶老石帆庵,李邴,鶉作衣裳鐵作肝，老將身事付寒巖。諸天香積猶多供，百鳥山花已罷銜。定起水沉和月冷，詩成冰彩敵本來緘。山頭畫舸誰安檝，我欲看公使石帆。,唐,词
某在合肥嘗夢同子直在橫川舊游遞中有詩往還子直見招因用前韵來寄,彭汝礪,春風把酒共溪邊，南北紛紛遂五年。綠綬終朝寄塵俗，青雲昨夜夢神仙。詩多老格知難繼，易外新聞念未傳。彷彿異時佳句在，吾遊不敢負橫川。,唐,律诗
无题,张元干,翠箔阴阴笼画阁。昨夜东风恶。芳径满香泥，南陌东郊，惆怅妨行乐。伤春比似年时恶。潘鬓新来薄。何处不禁愁，雨滴花腮，和泪胭脂落。,宋,词
葉尚書普光明庵,呂本中,日月豈不明，明乃有昏晝。四時所出火，更自表新舊。寧知普光明，亘古不傳授。獨照萬物表，不見所成就。遠乃包須彌，近不間圭竇。茫茫濁水源，我此明亦透。尚書所居庵，草木甚癯瘦。收藏萬丈光，歛退著懷袖。至寶久不耀，却立萬夫後。我願從公游，昏病方待救。先持此微言，遠寄爲公壽。,唐,诗
偈頌一百零二首  其七八,釋慧遠,春日遲遲，春風浩浩。綠水繞腰，青山戴帽。柳綠花紅，鴉鳴鵲噪。大施門開，何處著到。,唐,其他
偈頌一百零四首  其二二,釋紹曇,統御金輪四十年，拱垂衣化育黎元。萬機休罷昇遐去，四海無思不斷魂。林間衲子，感戴深恩。合掌迎歸兜率院，當來成佛補慈尊。,唐,词
无题,吴泳,每逢人、都道早归休，何曾猛归来。有邵平瓜圃，渊明菊径，谁肯徘徊。底是无波去处，空弄一竿桅。富贵非吾事，野马浮埃。况值清和时候，正青梅未熟，煮酒新开。共倒冠落佩，宁使别人猜。满朱檐、残花败絮，欲问君、移取石榴栽。青湖上，低低架屋，浅浅衔杯。,宋,词
无题,无名氏,水漫汀洲新绿，云开崦嶂微青。残红不见成阴后，鶗鴂寂无声。笑傲坡诗一梦，风流杜牧三生。西湖依旧人中意，来去竟难凭。,宋,词
金丹詩訣  其八八,陳楠,坎男離女往乾天，買藥燒丹不用錢。偃月爐中烹造化，一些妙藥要真鉛。,唐,绝句
无题,张元干,残腊晴寒出众芳。风流勾引破春光。年年长为此花忙。夜久莫教银烛灺，酒边何似玉台妆。冰肌温处觅馀香。,宋,词
過噴玉泉,趙嘏,平生半爲山淹留，馬上欲去還回頭。兩京塵路一雙鬢，不見玉泉千萬秋。,唐,绝句
畬田詞  其二,王禹偁,殺盡雞豚喚劚畲，由來遞互作生涯。莫言火種無多利，禾樹明年似亂麻。,唐,绝句
无题,林正大,为忆当时，沈醉里、青楼弄月。闲想像、绣帏珠箔，魂飞心折。羞向妲娥谈旧事，几经三五盈还缺。望翠眉、蝉鬓一天涯，伤离别。寻作梦，巫云结。流别泪，湘江咽。对花深两岸，忽添悲切。试与含愁弹绿绮，知音不遇弦空绝。忽窗前、一夜寄相思，梅花发。,宋,词
无题,贺铸,罗帷映月，玉研生冰。,宋,词
无题,柳永,尤红殢翠。近日来、陡把狂心牵系。罗绮丛中，笙歌筵上，有个人人可意。解严妆巧笑，取次言谈成娇媚。知几度、密约秦楼尽醉。仍携手，眷恋香衾绣被。情渐美。算好把、夕雨朝云相继。便是仙禁春深，御炉香袅，临轩亲试。对天颜咫尺，定然魁甲登高第。待恁时、等著回来贺喜。好生地。剩与我儿利市。,宋,词
无题,朱敦儒,澹澹薰风庭院，青青过雨园林。铜驼陌上旧莺声。今日江边重听。落帽酒中有趣，题桥琴里无心。香残沈水缕烟轻。花影阑干人静。,宋,词
贈陶山人,劉得仁,處士例營營，惟君縱此生。閑能資壽考，健不換公卿。藥圃妻同耨，山田子共耕。定知丹熟後，無姓亦無名。,唐,律诗
无题,贺铸,鹦鹉无言理翠襟。杏花零落昼阴阴。画桥流水半篙深。芳径与谁寻斗草，绣床终日罢拈针。小笺香管写春心。,宋,词
遊李少師園十題 和張二十五遊白龍谿甘水谷郊居雜咏七首 其三,范祖禹,南窗高卧看雲生，日暮廻風動紫荆。鼓吹不須過野塢，青蛙雨後自能鳴。,唐,绝句
楚辭所謂桂數見於唐人詩句及圖畫間今不復見矣作二絕句屬山僧野人試求之  其一,陸游,小山桂枝今所無，一生到處問樵夫。細思不獨人間少，月裏何曾有兩株。,唐,绝句
嘲淵明代答,葛勝仲,君不見七百石了麴蘖事，二千石充雀鼠耗。澆腸果腹固有餘，糟丘米山何足道。不如酒盡仍從酒家覓，瓶中粟空聊乞食。,唐,词
禪人寫真求贊  其七七,釋正覺,閒雲卷雨，野水懷秋。一心絕待，六處不收。是箇面觜兮，還相識不。,唐,词
无题,柳永,一叶扁舟轻帆卷。暂泊楚江南岸。孤城暮角，引胡茄怨。水茫茫，平沙雁、旋惊散。烟敛寒林簇，画屏展。天际遥山小，黛眉浅。旧赏轻抛，到此成游宦。觉客程劳，年光晚。异乡风物，忍萧索、当愁眼。帝城赊，秦楼阻，旅魂乱。芳草连空阔，残照满。佳人无消息，断云远。,宋,词
飛烏與正老相值蓋十月初見之夢兆云,李流謙,憶得初冬忘甲子，夜夢與師游破寺。明朝東望欲寄聲，我在紫巖師錦水。空山行役偶相逢，物色看來與夢同。當時夢覺疑非夢，今日翻疑是夢中。,唐,律诗
无题,晁补之,玉京仙侣，同受琅函结。风雨隔，尘埃绝。霞觞翻手破，阆苑花前别。鹏翼敛，人间泛梗无由歇。岂忆山中酒，还共溪边月。愁闷火，时间灭。何妨心似水，莫遣头如雪。春近也，江南雁识归时节。,宋,词
无题,洪适,漠漠水田飞白鹭。夏木阴阴，巧啭黄鹂语。金匮诗人新得句。江山应道来何暮。好向金门联步武。何事双旌，却为丹丘驻。琼斝十分须一举。看看紫诏催归去。,宋,词
昌化道中,賈似道,西風落葉路漫漫，衣袂微生旦暮寒。只隔片雲家便到，遠山移入夢中看。,唐,绝句
奇仲和致中棋詩有玄中一著是吾宗之句,劉子翬,局上深機未足窮，玄中一著若爲通。五宗惟明不是物，三語孰解將無同。常恨老懷多憒憒，每逢益友太匆匆。金篦刮眼寧無頼，况是牆西有德公。,唐,律诗
四賢古風壽帥閫 廣成子,彭止,崆峒鬰岧嶢，直上萬丈强。中有廣成居，白石砌華房。抱神靡自役，室靜藹生光。歲丁千二百，來今詎可量。土德方在御，齋心造其旁。至道顧何在，願一示其方。雲飛不待族，木落不待黄。形勞精則摇，於道未相當。失之下爲士，得者上爲皇。妙訓閟玄局，爲公發天藏。誠能守其一，智故兼相忘。往遊無極樂，二儀久相長。,唐,诗
壽胡編校,劉黻,嶺根逢誕日，相對意如何。直道遭時少，清貧得壽多。仙茅丹已熟，鄰秫味方和。休說南冠事，窮通付浩歌。,唐,律诗
詠史 杜預 其一,陳普,晉武良心獨未亡，娼家瀆禮自多妨。洛中冠蓋無多日，元凱春秋亦短長。,唐,绝句
无题,吴文英,玉皇重赐瑶池宴，琼筵第二十四。万象澄秋，群裾曳玉，清澈冰壶人世。鳌峰对起。许分得钧天，凤丝龙吹。翠羽飞来，舞鸾曾赋曼桃字。鹤胎曾梦电绕，桂根看骤长，玉干金蕊。少海波新，芳茅露滴，凉入堂阶彩戏。香霖乍洗。拥莲媛三千，羽裳风佩。圣姥朝元，炼颜银汉水。,宋,词
无题,刘克庄,风高浪快。万里骑蟾背。曾识姮娥真体态。素面元无粉黛。身游银阙珠宫。俯看积气濛濛。醉里偶摇桂树，人间唤作凉风。,宋,词
清水鋪瀑布,郭印,飛泉濺石落寒岩，更喜朝來一雨添。疑是玉姝離洞戶，故垂千尺水晶簾。,唐,绝句
君子勿鬱鬱士有謗毀者作詩以贈之 一,孟郊,君子勿鬱鬱，聽我青蠅歌。人間少平地，森聳山嶽多。折輈不在道，覆舟不在河。須知一尺水，日夜增高波。叔孫毀仲尼，臧倉掩孟軻。蘭艾不同香，自然難爲和。良玉燒不熱，直竹文不頗。自古皆如此，其如道在何。,唐,诗
用韵爲席婿壽,項安世,仲呂欲轉蕤賓宮，巽位未放離風通。世有大族傳伊嵩，天與峻秀包邙熊。生申降甫何穹崇，赤昴太白來虛空。星光嶽氣煜以充，聖罇賢斚醒復中。援琴大叫蒼梧風，呵斗插向南雲東。向來兩手超逢蒙，連取三鶚摧其衷。南宮作賦羞雷同，坐見瓦釜欺玲瓏。老驓迥立雌群雄，大花晚折王衆叢。不妨吾事日以隆，小待造物觀其終。良金美玉無不公，陽春白雪無不聰。琅函氈字書春功，繡韉羢坐開曉幪。我時一醉衰顔紅，但願玉貴甘冰窮。,唐,诗
无题,张元干,花阴如坐木兰船。风露正娟娟。翠盖匝庭芳影，青蛟平地飞涎。春撩狂兴，香迷痛饮，中圣中贤。携取一枝同梦，从他五夜如年。,宋,词
一片,李商隱,一片非煙隔九枝，蓬巒仙仗儼雲旗。天泉水暖龍吟細，露畹春多鳳舞遲。榆莢散來星斗轉，桂花尋去月輪移。人間桑海朝朝變，莫遣佳期更後期。,唐,律诗
无题,无名氏,海棠著雨透胭脂。,宋,词
白水明府舅宅喜雨,杜甫,吾舅政如此，古人誰復過。碧山晴又濕，白水雨偏多。精禱既不昧，歡娛將謂何。湯年旱頗甚，今日醉弦歌。,唐,律诗
漫興二首  其二,董嗣杲,浮名浮利有傳訛，薏苡囊疑馬伏波。鏡裏鬢毛諳世故，筆頭詩句答樵歌。風穿樹秃寒林淺，月展江空夜浪多。脱病欲歸歸便得，花家魚港自烟蓑。,唐,律诗
九月八日酬皇甫十見贈,白居易,君方對酒綴詩章，我正持齋坐道場。處處追遊雖不去，時時吟詠亦無妨。霜蓬舊鬢三分白，露菊新花一半黃。惆悵東籬不同醉，陶家明日是重陽。,唐,律诗
懷古,姜特立,古來一代文章事，自有風騷翰墨臣。今日蘇門四君子，異時鄴下七詩人。,唐,绝句
无题,孙道绚,秋寂寞。秋风夜雨伤离索。伤离索。老怀无奈，泪珠零落。故人一去无期约。迟书忽寄西飞鹤。西飞鹤。故人何在，水村山郭。,宋,词
无题,周紫芝,年少登高意气多。黄花压帽醉嵯峨。如今满眼看华发，强拈茱萸奈老何。千垒岫，万重波。一时分付与秦娥。明年身健君休问，且对秋风卷翠螺。,宋,词
无题,吴潜,良辰佳节。问底事，十番九番为客。景物春妍，莺花日闹，自是情怀今别。只有思归魂梦，却怕杜鹃啼歇。消凝处，正丝杨冉冉，寸肠千折。谩说。临曲水，修竹茂林，人境成双绝。俯仰俱陈，彭殇等幻，何许世殊时隔。倚楼碧云日暮，漠漠远山千叠，沈醉好，又城头画角，一声声咽。,宋,词
无题,蔡士裕,功名早。步武青云缭绕。斯文近有成效。绛纱拍拍春风满，香动一池芹藻。瓜期到。便勇撤皋比，此去应光耀。立登枢要。向红叶阶前紫薇阁，管不负年少。,宋,词
句,無名氏,啼月杜鵑喉舌冷，宿花蝴蝶夢魂香。,唐,诗
次韵羅仲共山村題咏十首  其一○,周紫芝,兩國兵難解，三春花自飛。愁因春鳥喚，心逐暮鴻歸。,唐,绝句
再賦二首呈奇父  其二,陳與義,香遍東園花一枝，尋花覓路忽成迷。先生莫道心如鐵，喜氣朝來橫角犀。,唐,绝句
感舊三首  其二,王柏,交契綢繆事未磨，月窗再得共婆娑。君今有子全無恨，顧我伶俜奈老何。,唐,绝句
次律兄持節燕山且調兩河兵賦喜而作詩  其二,沈與求,中年情緒惡，遠別信音疏。聞道陰山路，貪迎使者車。騎羊厭鳴鏑，佩犢欲扶鋤。願上螭頭奏，煩苛一切除。,唐,律诗
无题,方千里,刻样衣裳巧刻绘。彩枝环绕万年藤。生香吹透縠蚕冰。嫩水带山娇不断，湿云堆岭腻无声。香肩婀娜许谁凭。,宋,词
次太守鄭安恭探梅過西湖韻  其一,張棟,亭亭冰質照溪明，异常异常如聞環佩聲。初訝玉妃遊月地，但無他仗引霓旌。使君再約慇懃賞，天意從教爛漫晴。詩律清嚴誰敢犯，七言今始見長城。,唐,词
无题,王庭珪,飞雪满貂裘，马蹄轻骤。笔下文章焕星斗。凌云才调，尽是夺标高手。况闻场屋里，知名久。金榜篆云，银鞍披绣。归去天香满衣袖。莫辞今夕，且尽一尊芳酒。为君歌一曲，为君寿。,宋,词
聞居厚得祠復次韻二首  其一,劉克莊,諸賢談稷下，孤士卧漳濱。母亦爲投杼，兒宜勿斲輪。無書留逐客，有些吊纍臣。一室纔容榻，奚煩問疾人。,唐,律诗
和富公權宗丞十首  其八,王之道,惡客未嘗知酒聖，高人何止擅文豪。三司自揣非吾事，敢覬徐州解佩刀。,唐,绝句
无题,苏轼,轻云微月。二更酒醒船初发。孤城回望苍烟合。公子佳人，不记归时节。巾偏扇坠藤床滑。觉来幽梦无人说。此生飘荡何时歇。家在西南，长作东南别。,宋,词
字字雙,王麗真女郎,牀頭錦衾斑復斑，架上朱衣殷復殷。空庭明月閑復閑，夜長路遠山復山。,唐,绝句
天台山中十首  其一,釋元肇,道喪幾千載，不復還其淳。强者用詐力，弱者傷夷淪。芒芒大塊中，何人得其真。已矣難重陳，吾將誰與鄰。,唐,律诗
无题,赵长卿,今夕知何夕，秋色正平分。嫦娥此际，底事越样好精神。已是天高气肃，那更清风洒洒，万里没纤云。把酒临风饮，酒面起红鳞。歌一曲，舞一曲，捧金樽。从他妄想，老兔憔悴正纷纷。我为桂花拚醉，明日扶头不起，颠倒白纶巾。天若知人意，夜雨莫倾盆。,宋,词
書劉元之教授劄子後,陳造,碧酒清歌興未央，挽留行色爲風光。小人政自屬饜足，老子工於作樂妨。舞雪放閑愁踏月，夢雲驚散冷禁霜。明朝一寄相思字，旅鴈無情亦斷腸。,唐,律诗
无题,舒亶,紫雾香浓，岁华风转花随辇。洞天云暖。一片笙歌远。水殿龙舟，忆侍瑶池宴。闲庭院。梦回春半。雪鬓无人见。,宋,词
寄杜擇之,陳師道,詩家兩杜昔無鄰，文采傳家世有人。疾置送詩驚老醜，坐曹得句自清新。興來不假江山助，目過渾如草木春。農馬智專吾不讓，衡陽紙貴子能頻。,唐,律诗
无题,辛弃疾,松关桂岭，望青葱无路。费尽银钩榜佳处。怅空山岁晚，窈窕谁来，须著我，醉卧石楼风雨。仙人琼海上，握手当年，笑许君携半山去。劖叠嶂，卷飞泉，洞府凄凉，又却怪、先生多取。怕夜半、罗浮有时还，好长把云烟，再三遮住。,宋,词
證道歌  其二○七,釋印肅,非不非，是不是，是非不入三摩地。一念普觀無量劫，無去無來亦無住。,唐,词
无题,曹勋,玉露金风寻胜去，一月看三州。红叶黄花满意秋。真是巧装愁。我在天台山下住，松菊占深幽。归趁梅花映小楼。应问久迟留。,宋,词
種芭蕉,曾幾,僧窗誰與晤，有竹兩三竿。栽培費老手，方法傳多端。朝朝問無恙，暮暮愁其乾。調護閲三載，今年遽彫殘。芭蕉雖小草，長大不作難。一身菡萏然，萬竅玲瓏間。滿中貯春水，烈日何能干。以兹陰凉葉，代彼青琅玕。但恐質柔脆，不堪歲祁寒。人生無牢強，當作如是觀。,唐,诗
高起居知廣州,楊億,作藩南越古稱雄，五管皆歸節制中。腰佩金龜三品綬，船開畵鷁一帆風。橘官手版趨塵遠，梅使星車附信通。暫阻螭頭夾香案，清宵應夢未央宫。,唐,律诗
吾雛,白居易,吾雛字阿羅，阿羅纔七齡。嗟吾不才子，憐爾無弟兄。撫養雖驕騃，性識頗聰明。學母畫眉樣，效吾詠詩聲。我齒今欲墮，汝齒昨始生。我頭髮盡落，汝頂髻初成。老幼不相待，父衰汝孩嬰。緬想古人心，慈愛亦不輕。蔡邕念文姬，于公歎緹縈。敢求得汝力，但未忘父情。,唐,诗
无题,向子諲,一夜凉飔动碧厨。晓庭飞雨溅真珠。玉人睡起倚金铺。云髻作堆初未整，柳腰如醉不胜扶。天仙风调世间无。,宋,词
暮春,王安石,無限殘紅著地飛，溪頭煙樹翠相圍。楊花獨得東風意，相逐晴空去不歸。,唐,绝句
二十一甲子晴,方回,昨日大風聲，今朝甲子晴。整襟衣頓爽，開匣鏡偏明。早就鯨鯢築，終全燕雀成。清和舊時節，新麵入山城。,唐,律诗
題靈泉觀,韓琦,老木陰森蓋滿山，蕭條宮展倚巑岏。留爲治世無窮戒，自足明皇數紀歡。舊浴已殘湯室暖，餘悲尚慘渭川寒。欲知百二關河勝，更待朝元閣上看。,唐,律诗
无题,刘仙伦,东风去了秦楼畔。一川烟草无人管。芳树雨初晴。黄鹂三两声。海棠花已谢。春事无多也。只有牡丹时。知他归不归。,宋,词
无题,汪,一只船儿没赛。七十六年装载。把柁更须牢，风饱蒲帆轻快。无碍。无碍。匹似子猷访戴。,宋,词
无题,吴文英,翠被落红妆，流水腻香，犹共吴越。十载江枫，冷霜波成缬。灯院静、凉花乍翦，桂园深、幽香旋折。醉云吹散，晚树细蝉，时替离歌咽。长亭曾送客，为偷赋、锦雁留别。泪接孤城，渺平芜烟阔。半菱镜、青门重售，采香堤、秋兰共结。故人憔悴，远梦越来溪畔月。,宋,词
无题,吕渭老,飞雪过江来，船在赤栏桥侧。惹报布帆无恙，著两行亲札。从今日日在南楼，鬓自此时白。一咏一觞谁共，负平生书册。,宋,词
送李才元待制二首  其一,馮山,直道崎嶇出禁林，江湖長有愛君心。五年漢法更張際，千里潼江惠澤深。天下鵷鴻方得侣，道傍桃李正垂陰。邦人不用留行色，滿旆薫風入舜琴。,唐,律诗
巖桂花,徐介軒,翠葉金華小膽瓶，輕拈微嗅不勝情。從教失陷沈烟冷，驀地薰心夢也清。,唐,绝句
雜曲歌辭 楊柳枝 二,劉禹錫,南陌東城春早時，相逢何處不依依。桃紅李白皆誇好，須得垂楊相發輝。,唐,绝句
无题,无名氏,古来五子伊谁，有唐室、五王称首。窦氏五龙，柳家五马，西晋室、陶家五柳。英名不朽。更东汉、马良并秀。君今也、五男还又。应是五星孕就。腹笥五经，身膺五福，指日继、五侯之后。个般非偶。好与醉、刘伶五斗。,宋,词
无题,张孝祥,元宵节。凤楼相对鳌山结。鳌山结。香尘随步，柳梢微月。多情又把珠帘揭。游人不放笙歌歇。笙歌歇。晓烟轻散，帝城宫阕。,宋,词
无题,陈允平,谢了梨花寒食后。翦翦轻寒，晓色侵书牖。寂寞幽斋惟酌酒。柔条恨结东风手。浅黛娇黄春色透。薄雾轻烟，远映苏堤秀。目断章台愁举首。故人应似青青旧。,宋,词
戊子正月六日雷雨感歎示壽仁子,楊萬里,今晨忽雷雨，天地又發春。草木閟紅綠，生意察已欣。蟄蟲且徐動，餘寒未全仁。先生起裹頭，三歎一再顰。春風吹萬物，不吹先生貧。靖怨一束書，只博兩袴塵。自倚文字工，竟取造物嗔。小兒在傍笑，笑我浪苦辛。去年作客子，椒柏羨主人。在家不差勝，更用愁此身。先生亦一莞，我不如兒真。爲我滿眼酤，不問醨與醇。杖頭日百錢，無錢借諸隣。不然衣可典，及此花柳新。,唐,诗
无题,刘辰翁,看东风海底，送落日、飞空如掷。醉游暮归，怕西州堕策。归路偏失。记上元时节，千门立马，望金坡残雪。素娥推下团栾辙。塞草惊尘，河水渡楫。悠悠雨丝风拂。但相随断雁，时度荒泽。回头紫陌。梦归归未得。憔悴江南，秋风旧客。去年说著今日。漫故人相命，玳筵鸣瑟。愁汗漫、全林杯窄。况飘泊相遇，当时老叟，梨园歌籍。高歌为我几回阕。似子规、落月啼乌悄，傍人泪滴。,宋,词
无题,郭应祥,屈指新年五十三。未嫌垂领雪毵毵。设弧届旦人交贺，题座无功我自惭。荣莫羡，富休贪。寿龄也不慕彭聃。只思了却痴儿事，一榻香凝晓梦酣。,宋,词
无题,丘崈,小小峰峦对起。芳树重重相倚。清溜绕阶除，聊备一池春水。游戏。游戏。适意随缘足矣。,宋,词
憶昔行,李龏,憶昔當年十四五，嘗看秋潮到江滸。飛裾徑上酒家樓，憑欄直望潮生處。數百里間名海門，悠悠一線色如銀。漸近江心痕漸大，洶湧聲吞十萬軍。須臾潮頭高數丈，衆潮隨接皆奔上。中有雄心拍浪兒，幾點紅旗爭蕩漾。風前縹緲奪標來，神蛟鬼鰐俱摧頹。監潮侯有伍胥在，但見濆薄旋推回。後來沙漲西興口，潮勢何曾十分有。水上人騎騍馬行，車如雞栖馬如狗。數年之後不可當，漰湃驚聞洗目塘。汪洋且撥菜園去，壩子橋邊亦渺茫。神臯內史承天旨，擺樁疊石曾料理。至今遏捺逾十年，樁石如城牢在水。江頭人謂可安居，連年不奈還憂虞。西風吹潮半夜起，子胥之怒知何如。陰威作寒带烟霧，捲石掀沙出幽府。堪羨雲中拍浪兒，踏著危機不怕危。乘除消長君休忽，牢執長竿一面旗。,唐,诗
无题,魏了翁,尚记春归日，锦绣裹江城。谁推日驭西去，水认故乡痕。鱼鸟自飞自跃。红紫谁开谁落。天运渺无声。四序镇如此，当富复亭亭。是何年，修禊事，畅幽情。竞传元已天气，别是一般清。便引郑郊溱洧。不道孔门沂泗。大道掌如平。待挽迷津者，都向此中行。,宋,词
无题,张先,花前月下暂相逢。苦恨阻从容。何况酒醒梦断，花谢月朦胧。花不尽，月无穷。两心同。此时愿作，杨柳千丝，绊惹春风。,宋,词
橋南納涼,陸游,曵杖来追柳外涼，畫橋南畔倚胡床。月明舩笛參差起，風定池蓮自在香。半落星河知夜久，無窮草樹覺城荒。碧筒莫惜頽然醉，人事還隨日出忙。,唐,律诗
无题,蔡伸,一曲云和松响。多少离愁心上。寂寞掩屏帷。泪沾衣。最是销魂处。夜夜绮窗风雨。风雨伴愁眠。夜如年。,宋,词
桐江行贈江致一少府,李綱,放浪江湖乃吾樂，羈束軒冕非所榮。謫官去爲劍浦吏，鼓柁遂作桐江行。艤舟浙岸候潮至，百越微茫煙水外。波横天際海倒流，噴雪驚雷聲震地。須臾風軟潮已平，片帆去逐飛鴻輕。櫂謳四起日西落，暮天杳杳惟參横。江山蒼蒼負殘雪，江水茫茫浸寒月。誰云逐客苦悽凉，今我斯遊最奇絕。清晨弭櫂桐君廬，溪光山色世所無。故人見我一笑粲，殺雞爲黍聊相娛。嗟予仕宦等遊戲，斷梗飄蓬本無蔕。但令景物供吟哦，出處窮通何足計。此行幽討殊未闌，滿目疊疊皆雲山。鷺飛魚躍石齒齒，今夜且宿嚴陵灘。,唐,诗
无题,吴文英,檀栾金碧，婀娜蓬莱，游云不蘸芳洲。露柳霜莲，十分点缀成秋。新弯画眉未稳，似含羞、低护墙头。愁送远，驻西台车马，共惜临流。知道池亭多宴，掩庭花、长是惊落秦讴。腻粉阑干，犹闻凭袖香留。输他翠涟拍甃，瞰新妆、时浸明眸。帘半卷，带黄花、人在小楼。,宋,词
二月二十七日病後始能扶頭,范成大,複幕重簾苦見遮，暮占栖雀曉占鴉。殘燈煮藥看成老，細雨鳴鳩過盡花。心爲蚤衰元自化，髮從無病已先華。更蒙厲鬼相提唱，此去山林屬當家。,唐,律诗
无题,柳永,帘下清歌帘外宴。虽爱新声，不见如花面。牙板数敲珠一串，梁尘暗落琉璃盏。桐树花深孤凤怨。渐遏遥天，不放行云散。坐上少年听不惯。玉山未倒肠先断。,宋,词
无题,高观国,梦湘云，吟湘月，吊湘灵。有谁见、罗袜尘生。凌波步弱，背人羞整六铢轻。娉娉袅袅，晕娇黄、玉色轻明。香心静，波心冷，琴心怨，客心惊。怕佩解、却返瑶京。杯擎清露，醉春兰友与梅兄。苍烟万顷，断肠是、雪冷江清。,宋,词
盤馬山,陳師道,耕桑戰伐飽曾經，廟毀村荒不乞靈。尚有君王盤馬跡，至今草木不能青。,唐,绝句
无题,康与之,瑞烟浮禁苑。正绛阙春回，新正方半。冰轮桂华满。溢花衢歌市，芙蓉开遍。龙楼两观。见银烛、星球有烂。卷珠帘、尽日笙歌，盛集宝钗金钏。堪羡。绮罗丛里，兰麝香中，正宜游玩。风柔夜暖。花影乱，笑声喧。闹蛾儿满路，成团打块，簇著冠儿斗转。喜皇都、旧日风光，太平再见。,宋,词
无题,高观国,玉箫闲，清韵咽。人倚画兰愁绝。云恼月，月羞云。半溪梅影昏。恨春风，萧散后。夜夜数残更漏。情悄悄，思依依。天寒一雁飞。,宋,词
關山月,崔融,月生西海上，氣逐邊風壯。萬里度關山，蒼茫非一狀。漢兵開郡國，胡馬窺亭障。夜夜聞悲笳，征人起南望。,唐,律诗
水精大珠,曾極,冰玉摩尼如鵠卵，大千世界倒懸中。何人提向江頭照，照見神州一半空。,唐,绝句
獻轉運副使太常李博士,王禹偁,邦計動宸衷，時賢蒞浙東。量寬吞渤澥，氣直稟崆峒。捧詔瑶池下，辭班玉筍中。饋糧蕭相國，制禮叔孫通。舉措敦儒行，談諧有古風。冀方思舊政，江表佇成功。吏畏嚴霜白，民歌愛日紅。勤王雖運智，修道豈妨公。旋種烟莎逕，閑科雨竹叢。養成丹頂鶴，瘦盡雪花驄。移石情無倦，抄書俸不充。晨餐燒露筍，秋句寫霜楓。棋閣連花塢，書窗映燭籠。僧傳栽樹法，客獻遞詩筒。飲席螺爲盞，吟舟葦作篷。按琴苔院冷，搗藥月堂空。清白成家計，操修達聖聰。即徵歸象闕，清秩冠鴛鴻。,唐,诗
喜雪呈鮮于子駿三首  其二,蘇轍,春秋無麥自當書，况復秋田水潦餘。一雪端來救焦槁，千箱乞與等親疏。消殘瘟癘曾非藥，蝕遍陳根不用鉏。猶恐遠村霑未足，試呼農圃問何如。,唐,律诗
送崔校書赴梓幕,司空曙,碧峯天柱下，鼓角鎮南軍。管記催飛檄，蓬萊輟校文。棧霜朝似雪，江霧晚成雲。想出褒中望，巴庸方路分。,唐,律诗
无题,张先,莫风流。莫风流。风流后、有闲愁。花满南园月满楼。偏使我、忆欢游。我忆欢游无计奈，除却且醉金瓯。醉了醒来春复秋。我心事、几时休。,宋,词
秋夢,杜牧,寒空動高吹，月色滿清砧。殘夢夜魂斷，美人邊思深。孤鴻秋出塞，一葉暗辭林。又寄征衣去，迢迢天外心。,唐,律诗
无题,魏夫人,小院无人帘半卷，独自倚阑时。宽尽春来金缕衣。憔悴有谁知。玉人近日书来少，应是怨来迟。梦里长安早晚归。和泪立斜晖。,宋,词
效古二首 二,儲光羲,東風吹大河，河水如倒流。河洲塵沙起，有若黃雲浮。赬霞燒廣澤，洪曜赫高丘。野老泣相語，無地可蔭休。翰林有客卿，獨負蒼生憂。中夜起躑躅，思欲獻厥謀。君門峻且深，踠足空夷猶。,唐,诗
无题,杨无咎,痴牛呆女，谩恩深情远。一岁惟能一相见。纵金风玉露，胜却人间，争奈向、雪月花时阻间。幽欢犹未足，催度桥归，乌鹊无端便惊散。别后欲重来，杳杳银河，空怅望、不胜凄断。最可惜、当初泛槎人，甚不问、天边这些磨难。,宋,词
无题,王奕,耳目肺肠，不由我乎，更由乎谁。也不必君平，不消詹尹，不疑何卜，不卜何疑。三径归来，一时有见，岂为黄初与义熙。天下事，但行其可，自合乎宜。大哉用易乘时。纵乌喙那能食子皮。叹失若塞翁，失为得本，赢如刘毅，赢乃输基。大黠小痴，有馀不足，谁必彭殇早与迟。眼前物，纵铜山金屋，一瞑全非。,宋,词
无题,程垓,南月惊乌，西风破雁，又是秋满平湖。采莲人尽，寒色战菇蒲。旧信江南好景，一万里、轻觅莼鲈。谁知道，吴侬未识，蜀客已情孤。凭高，增怅望，湘云尽处，都是平芜。问故乡何日，重见吾庐。纵有荷纫芰制，终不似、菊短篱疏。归情远，三更雨梦，依旧绕庭梧。,宋,词
无题,邓肃,楼北楼南青不断，晴空总是春容。先来无处问郎踪。那堪风不定，雨尽一窗红。初恨水中徒捉月，而今水月俱空。谩将雨意伴云浓。临风千点泪，不到浙江东。,宋,词
重陽日示舍弟,趙嘏,多少鄉心入酒杯，野塘今日菊花開。新霜何處雁初下，故國窮秋首正迴。漸老向人空感激，一生驅馬傍塵埃。侯門無路提攜爾，虛共扁舟萬里來。,唐,律诗
贈漢臣,李昭玘,夫子以貧病，終身復凍饑。捉衿無可攬，數米不成炊。何以謝蟋蟀，獨能留扊扅。徒勞問倉扁，王老是良醫。,唐,律诗
次韻七首  其三,蘇泂,昵愛經過數，尊榮記憶疎。頼收顔氏帖，誰奉子公書。西夏方徵甲，東州且定居。雖無南過雁，幸有北來魚。,唐,律诗
无题,张抡,人问山中，因何无暑。山堂恰在山深处。藤阴满地走龙蛇，泉声万壑鸣风雨。且弄青松，休挥白羽。相逢况有烟霞侣。长天一任火云飞，夜凉踏月相将去。,宋,词
无题,柳永,叹笑筵歌席轻抛亸。背孤城、几舍烟村停画舸。更深钓叟归来，数点残灯火。被连绵宿酒醺醺，愁无那。寂寞拥、重衾卧。又闻得、行客扁舟过。篷窗近，兰棹急，好梦还惊破。念平生、单栖踪迹，多感情怀，到此厌厌，向晓披衣坐。,宋,词
（附）羅浮山八仙石題詩（舊志云：「石在藥槽之下，流杯池上。相傳有八仙飲於此，飲畢題詩云云。鐫諸石上，歲久，字猶未甚漫滅。」）,呂巖,溜流青嶂瀉溪灣，漱石飛雲湍復旋。琥珀杯深誰共飲？八仙齊會賀堯年。（《古今圖書集成·山川典》一八九《羅浮山部》，又見《羅浮山志》十）。,唐,词
贈姜邦傑,趙釴夫,括蒼水秀更山明，山水鍾情故一行。黄卷本無閑事業，白頭却有懶聲名。幸逢哲匠求詩範，何用愁城戰酒兵。三歎遺音今絕少，先生還須預茲盟。,唐,律诗
八月七日夜省直苦雨三首  其三,司馬光,菊蘂如排粟，青青見葉心。未嘗窺白日，何以散黄金。欹側疏籬短，綿延蔓草深。寒蛩爾何與，終夕亦悲吟。,唐,律诗
无题,陈瓘,问东州何处，境胜人幽，两俱难得。狼山相望，有高堂千尺。妙曲轰空，彩云翻袖，乐奏壶天长日。笑我飘然，蓬窗竹户，只延山色。拟棹觥船，径冲花浪，直造雕筵，共醺仙液。仍乞蟠桃，向庐山亲植。未举江帆，早逢淮雁，问故人踪迹。远老池边，陶翁琴里，此情何极。,宋,词
无题,吴文英,门巷深深小画楼。阑干曾识凭春愁。新蓬遮却绣鸳游。桃观日斜香掩户，苹溪风起水东流。紫萸玉腕又逢秋。,宋,词
蕪陰樓上,蔡襄,野馬沈寒氣，神禽度細風。斷霞天共紫，斜日樹齊紅。山口橫虛釣，江隈跋遠艐。解窮千里目，爭奈思無窮。,唐,律诗
无题,朱雍,夜色娟娟皎月，梅玉供春绪。不使铅华点缀，超出精神淡伫。休妒残英如雨。清香眷恋，只恐随风满路。散无数。江亭暮。鸣佩语。正值忽忽乍别，天远瑶池缟毂，好趁飞琼去。忍孤负、瑶台伴侣。琼肌瘦尽，庾岭零落，空怅望、动情处。画角哀时暗度。参横向晓，吹入深沈院宇。,宋,词
逢年與德粲同之溫陵謁大智禪師醫作四小詩送之  其四,朱松,山河我四大，物我同一體。誰爲苦疾癢，搔按不容擬。多生抱此念，耿耿未云已。那知知魚樂，更有濠梁子。,唐,律诗
无题,晁补之,往事临邛，旧游雅态羞重忆。解赋才高，好音情慧，琴里句中暗识。正当年、似阆苑琼枝，朝朝相倚。便涤器何妨，当炉正好，镇同比翼。谁使褰裳佩失，推枕云归，惆怅至今遗恨积。双鲤书来，大刀诗意，纵章台、青青似昔。重寻事，前度刘郎转愁寂。谩赢得。对东风、对花叹息。,宋,词
贈玉隆都監周抱一,姚勉,一別丹霞洞，何年到此邦。犬隨燒藥鼎，鶴伴改詩窗。談柄風生席，清標月在江。西山聞欲隠，來訪鹿門龐。,唐,律诗
无题,李曾伯,春在粉墙西，墙里不知春色。惟有桃花一树，似故园曾识。晚来携客上南楼，山外又山隔。准拟清明何处，问东风知得。,宋,词
鳳閣南廳槐樹半生死雖遇陽和終呈枯朽託根清禁頗覺非宜感物緣情率爾爲詠,李懷遠,庭槐歲月深，半死尚抽心。葉少寧障日，枝疎不礙禽。帷幄諒無取，棟梁非所在。媿在龍樓側，羞處鳳池陰。未能辭雨露，猶得款衣簪。惜悲生意盡，空餘古木吟。,唐,诗
无题,吴氏3,楼台里，春风淡荡。,宋,词
无题,杜安道,晓镜初妆玉粉，轻风暗递幽香。闲随月影到寒塘。忘却人间天上。雪意空惊春意，孤芳已断年芳。从教驿使为伊忙。乞个寿阳宫样。,宋,词
无题,黄机,百年忠愤，无泪洒江濆。曹刘事，埋露草，锁烟榛。哭英魂。此恨谁知者，时把剑，频看镜，徒自苦，拳破裂，眼眵昏。从古时哉去速，鄹人子、反袂伤麟。望家山何在，衮衮已鞶缨。欲划还生。猛堪惊。膏肓危病，宁有药，针匕具，献无门。荆州启，条旧画，汉将军。已不存。便合囊封去，苍庾地，尚间关。此不用，心漫有，恐无干。人世欢哀数耳，天或者、又假人言。又一番春尽，高柳暗如云。梦断重阍。,宋,词
无题,许棐,微雨后。染得杏腮红透。春色好时人却瘦。镜寒妆不就。柳外一莺啼昼。约略情怀中酒。困起半弯眉袖。髻松簪玉溜。,宋,词
安豐道中,王之道,水滿陂塘草滿川，望中茅屋起孤烟。十年不踏安豐路，遂與清淮作次邉。,唐,绝句
田園四時 春 其一,華鎮,曉來風信從東轉，風中春氣生微暖。隴頭殘雪已全銷，麥苗漸見青青滿。土脈膏疏日舒緩，鋤犁但覺塍畦短。桑葉生陰布穀鳴，可使流光容易晚。,唐,律诗
无题,王以宁,大别我知友，突兀起西州。十年重见，依旧秀色照清眸。常记鲒碕狂客，邀我登楼雪霁，杖策拥羊裘。山吐月千仞，残夜水明楼。黄粱梦，未觉枕，几经秋。与君邂逅，相逐飞步碧山头。举酒一觞今古，叹息英雄骨冷，清泪不能收。鹦鹉更谁赋，遗恨满芳洲。,宋,词
无题,王之道,虚堂响应声，皎月形和影。春到也须还，长红多紫啼条梗。况有光风丽日，能消积雪繁霜，青女休言胜。扶摇借便，请看天池发鹏兴。人言强汉，治道夸文景。谁能尧舜其君，远继阿衡圣。富贵吾所自有，宰相时来则为，自不烦趋竞。欲寻文会诗盟，得酒且相命。,宋,词
雜曲歌辭 楊柳枝 二,孫魴,彭澤初栽五樹時，只應閑看一枝枝。不知天意風流處，要與佳人學畫眉。,唐,绝句
无题,张元干,山暗秋云，暝鸦接翅啼榕树。故人何处。一夜溪亭雨。梦入新凉，只道消残暑。还知否。燕将雏去。又是流年度。,宋,词
无题,周密,楚江湄，湘娥乍见，无言洒清泪。淡然春意。空独倚东风，芳思谁寄。凌波路冷秋无际。香云随步起。谩记得，汉宫仙掌，亭亭明月底。冰弦写怨更多情，骚人恨，枉赋芳兰幽芷。春思远，谁叹赏、国香风味。相将共、岁寒伴侣。小窗净、沈烟熏翠袂。幽梦觉，涓涓清露，一枝灯影里。,宋,词
无题,洪适,雨脚报晴，云容成瑞，夜雪萦盈连昼。千岩曳缟，万瓦堆琼，稍稍冷侵怀袖。鹤氅神仙，兔园宾客，高会坐移清漏。想灞陵桥畔，苦吟缓辔，耸肩寒瘦。向此际、色映堂阴，香传梅影，寒力更欺尊酒。左符词伯，蛮笺巧思，不道起风飞柳。舞态弓弯，一声低唱，蛾笑绿分烟岫。任杯行潋滟，为公沈醉，莫教停手。,宋,词
朔方書事,張蠙,秋盡角聲苦，逢人唯荷戈。城池向隴少，岐路出關多。雁遠行垂地，烽高影入河。仍聞黑山寇，又覓漢家和。,唐,律诗
无题,张方仲,多少胭脂，匀成点就。千枝乱、攒红堆绣。花无长好，更光阴去骤。对景忆良朋，故应招手。曾说年时，花间把酒。任淋浪、春衫湿透。文园今病，问远能来否。却道有酴醿、牡丹时候。,宋,词
九月八日戲作兩絕句示妻子  其一,陳與義,今夕知何夕，都如未病時。重陽莫草草，剩作幾篇詩。,唐,绝句
慈順堂,彭龜年,我官廣文館，門巷正蕭索。王孫幸過我，開口有請託。索詩慈順堂，一再不可却。人心有太平，此豈易描摸。夭夭吹棘心，韡韡燦棣萼。君方大歡足，天地費酬酢。而我獨零丁，詩復那可作。因君索詩苦，謾薦嘗試藥。中庸十五章，此理非外鑠。反身若不誠，爲善終未樂。,唐,诗
无题,史达祖,西子相思切。委萧萧、风裳水佩，照人清越。山染蛾眉波曼睩，聊可与之娱悦。便莫赋、湘妃罗袜。怕见绿荷相倚恨，恨白鸥、占了凉波阔。拣凉处，放船歇。道人不是尘埃物。纵狂吟魂魄，吹乱一巾凉发。不觉引杯浇肺渴，正要清歌骇发。更坐上、其人冰雪。截取断虹堪作钓，待玉奁、今夜来时节。也胜钓，石城月。,宋,词
无题,柳永,过韶阳。璇枢电绕，华渚虹流，运应千载会昌。罄寰宇、荐殊祥。吾皇。诞弥月，瑶图缵庆，玉叶腾芳。并景贶、三灵眷祐，挺英哲、掩前王。迂年年、嘉节清和，颁率土称觞。无间要荒华夏，尽万里、走梯航。彤庭舜张大乐，禹会群方。鹓行。望上国，山呼鳌抃，遥爇炉香。竟就日、瞻云献寿，指南山、等无疆。愿巍巍、宝历鸿基，齐天地遥长。,宋,词
戢武堂書事和韻,呂陶,永日華堂靜掩扉，道腴深味敵珍肥。一軒有景詩求勝，十邑無塵寇懾威。雅性自髙閒去樂，汎交難合信來稀。誦君清句知君意，祗任天真不任機。,唐,律诗
麻姑山詩 謁真君殿,呂南公,稽首香案下，索火續新烟。徘徊想功行，緬盡千載前。念昔魏晉間，士流罕身全。高人樂遺世，學者習虛玄。往往迷至道，琅琅漫清言。真君當此時，豈以口吻賢。獨持濟衆術，敢論名後先。陰隲竟感格，飛昇遂聯翩。嚴嚴白玉京，侍從皆羣仙。舊宅入祀典，列祠更他巔。平生豈有意，德在名自傳。浩浩一氣游，蕭蕭諸象專。孰能知真君，庸俗但告虔。,唐,诗
遠遊,黄希旦,自在遠遊去，閑門誰見遇。援琴空轉軫，對酒不成歌。秋景生新桂，涼風撼敗荷。天涯誰是侶，歲暮莫蹉跎。,唐,律诗
无题,杜安世,太史占天云物好，初阳律合黄锺。日缠南极北郊风。雪花先柳絮，飞舞透帘栊。圣运时和兼岁稔，歌欢处处皆同。簪声相庆晓光中。金炉红兽炭，一举寿杯空。,宋,词
无题,卢炳,初过清明春昼长。紫红香雾蔼华堂。朱颜阿母逢生旦，采戏儿孙捧寿觞。齐祝颂，喜平康。天教两鬓正苍苍。壶中日月应长久，笑看蟠桃几度芳。,宋,词
五日公宴,梅摯,虎符新合晚芳天，良會難並樂與賢。心愧白公求治切，下車三月始開筵。,唐,绝句
兵要望江南 占虹霓第七（京本作「占虹第九」○十一首） 五,易靜,虹入井，盡是敗軍情。或有（京本作「似」）鼠形營上現，忽然交戰血成坑，防（京本作「勿」）撃保城營。,唐,词
盧德華郎中將漕福建,袁說友,疇昔相從在帝關，更于歲晚接清班。同朝所恨常疎闊，一歲之中幾往還。便合橫翔來楚路，未應清夢落閩山。誰將好雪留征櫂，毋疾其驅有詔頒。,唐,律诗
无题,刘克庄,动地东风起。画桥西、绕溪桑柘，漫山桃李。寂寂墙阴苍苔径，犹印前回屐齿。惊岁月、飙驰云驶。太息攀翻长亭树，是先生、手种今如此。君不乐，欲何俟。傍人错会渊明意。笑斯翁、皇皇汲汲，登山临水。佳处径呼篮舆去，彷佛柴桑栗里。从我者、门生儿子。尝试平章先贤传，屈原醒、不似刘伶醉。拼酩酊，卧花底。,宋,词
雲海亭,俞灝,戀戀欄干去復留，恍然天地與身浮。水涵空界光無際，山在地州翠欲流。點破琉璃雲表雁，足成圖畫柳邊舟。歲闌却自忘歸興，更欲同爲雪後遊。,唐,律诗
无题,刘学箕,江头离席。晚潮双橹催行色。往来属玉双飞白。笑我多情，犹作未归客。红尘奔走何时息。归心还似投林翼。角巾醉里从敧侧。独立东风，天际露岑碧。,宋,词
賦園中所有十首  其一○,蘇轍,葵花開已闌，結子壓枝重。長條困風雨，倒卧枕丘壟。憶初始放花，岌岌旌節聳。得時能幾時，狼籍成荒冗。浮根不任雪，採剝收遺種。未忍焚枯莖，積疊牆角擁。,唐,诗
无题,柳永,海霞红，山烟翠。故都风景繁华地。谯门画戟，下临万井，金碧楼台相倚。芰荷浦溆，杨柳汀洲，映虹桥倒影，兰舟飞棹，游人聚散，一片湖光里。汉元侯，自从破虏征蛮，峻陟枢庭贵。筹帷厌久，盛年昼锦，归来吾乡我里。铃斋少讼，宴馆多欢，未周星，便恐皇家，图任勋贤，又作登庸计。,宋,词
臘前月季,楊萬里,只道花無十日紅，此花無日不春風。一尖已剝臙脂筆，四破猶包翡翠茸。別有香超桃李外，更同梅鬭雪霜中。折來喜作新年看，忘却今晨是季冬。,唐,律诗
去郡後作,楊蟠,爲官一十政，宦游五十秋。平生憶何處，最憶是溫州。思遠城南曲，西岑古渡頭。綠觴春送酒，紅燭夜行舟。不敢言遺愛，惟應念舊遊。憑君將此句，寄寫謝公樓。,唐,诗
村樂  其四,黄敏求,白首老人紉永日，青裙幼婦饁田間。那知紅袖青樓女，帳煖銷金倚玉山。,唐,绝句
偶作,釋行海,乾坤獨往欲逢誰，只有文王識釣絲。豪傑盡生龍鬭日，太平須見鳳來時。風前莫聽涼州曲，月下長歌白苧辭。自笑不如南海燕，年年秋社是歸期。,唐,律诗
无题,刘辰翁,送春去。春去人间无路。秋千外、芳草连天，谁遣风沙暗南浦。依依甚意绪。漫忆海门飞絮。乱鸦过，斗转城荒，不见来时试灯处。春去。最谁苦。但箭雁沉边，梁燕无主。杜鹃声里长门暮。想玉树凋土，泪盘如露。咸阳送客屡回顾。斜日未能度。春去。尚来否。正江令恨别，庾信愁赋。苏堤尽日风和雨。叹神游故国，花记前度。人生流落，顾孺子，共夜雨。,宋,词
不言,宋祁,不言非巧宦，要是乏高符。託社天教散，爲公谷與愚。桂枝懷隠樹，荆葉戀歡株。榮路多高足，爭傳八列呼。,唐,律诗
无题,晏几道,金翦刀头芳意动。彩蕊开时，不怕朝寒重。晴雪半消花䰒䰄。晓妆呵尽香酥冻。十二楼中双翠凤。缥缈歌声，记得江南弄。醉舞春风谁可共。秦云已有鸳屏梦。,宋,词
汀州道上,戴復古,宇內何牢落，客行雙鬢華。千山萬山底，老眼付梅花。,唐,绝句
起巖又送立春日再得雪詩亦次韻,范成大,十分佳景媚冬殘，好事天心不復慳。已遣梅花斜竹外，更飄瑞葉向人間。漁蓑晚色都堪畫，羌笛春光亦度關。想得東風來處路，白銀宮闕鎖三山。,唐,律诗
无题,周密,情缕红丝冉冉，啼花碧袖荧荧。迷香双蝶下庭心。一行愔愔帘影。北里红红短梦，东风雁雁前尘。称消不过牡丹情。中半伤春酒病。,宋,词
无题,曹勋,凤苑东风软。春容早，岁端新律初转。宫云丽晓，人日应锺，庆符闺范。元妃懿德尊显。位四圣、晋芳避辇。佐圣主、美化重宣，光被海宇弥远。香满。帝渥恩隆，歌珠舞雪，俱陈丝管。彤闱共悦，天颜有喜，看寿觞亲劝。今年外家华焕。拥使节、新班侍宴。愿万载、永冠椒房，常奉舜殿。,宋,词
悼清藏主,釋雲岫,修行衆苦人難到，六指重來火後尋。遺恨百年消不得，一聲杜宇一關心。,唐,绝句
次善卿雜詩五首  其二,陸文圭,東坡譏舉子，有類候蟲鳴。退之譏詩人，謂作蒼蠅聲。制策直而核，聯句新且清。自作復自譏，持論終未平。無人解此意，起我懷古情。,唐,诗
无题,晏殊,江南残腊欲归时。有梅红亚雪中枝。一夜前村、间破瑶英拆，端的千花冷未知。丹青改样匀朱粉，雕梁欲画犹疑。何妨与向冬深，密种秦人路，夹仙溪。不待妖桃客自迷。,宋,词
无题,陈三聘,不跃银鞍与绣鞯。曲筇芒跷见衰年。寻幽来立渡头船。碧涧芹羹珍下箸，红莲香饭乐归田。不妨尊酒兴悠然。,宋,词
再過雁山三絕 天聰洞,王十朋,重華疑到此山中，鑿石疏巖達四聰。端爲草茅憂世士，不教無路獻孤忠。,唐,绝句
遊九鎖  其二,劉應子,憶昔夢中游，高懷悵冥邈。箯輿入山來，精爽欲飛躍。九鎖相迴環，羣峯俱卓犖。地勝幻蓬萊，天低眇嵩嶽。古道矗危亭，斷澗橫略彴。流泉翠蛟舞，怪石紫鱗錯。坡仙不可見，墨香儼猶昨。迤邐跨五洞，解衣小盤礴。烟蘿蔓千樹，風松鼓萬壑。元放時往來，仙家有真樂。石鼓叩即鳴，乳泉甘比酪。對此黄花秋，風景良不惡。更欲窮絕頂，不憚疲兩脚。謝屐隨縱橫，嘉帽任落魄。回首日已晡，空山唳猿鶴。羽衣坐玄石，呼茗待佳客。拂弦寫秋聲，洗琖營晚酌。詩成走風雨，鬼神亦驚愕。何時了功名，來尋赤松約。,唐,诗
題終南山隱者居,姚鵠,開門絕壑旁，躡蘚過花梁。路入峰巒影，風來芝朮香。夜吟明雪牖，春夢閉雲房。盡室更何有，一琴兼一觴。,唐,律诗
十月暄甚人多疾十六日風雨作寒氣候方少正作短歌以記之,陸游,昔我從行臺，宿師南山旁。仲秋已戒寒，九月常霣霜。入冬即大雪，人馬有仆僵。土床熾薪炭，旃毳如胡羌。果蔬悉已冰，熟視不得嘗。獵騎荷戈歸，爭獻狐與狼。是時意氣快，豈復思江鄉。邇來四十載，餘景迫耄荒。結茅鏡湖曲，氣候歲靡常。殘暑排不去，單衣作重陽。霜晚木未丹，地燠草不黄。玄冥失號令，瘧鬼意頡頏。忽焉風雨惡，縱擊勢莫當。頗疑地撼軸，又恐河决防。和泥補竅穴，乞火燎衣裳。霰雪雖未作，疾癘幸退藏。風爐薺糝美，瓦甑粳飯香。比鄰共安健，相與歌虞唐。,唐,诗
无题,无名氏,紫禁烟光一万重。五门金碧射晴空。梨园羯鼓三千面，陆海鳌山十二峰。香雾重，月华浓。露台仙仗彩云中。朱栏画栋金泥幕，卷尽红莲十里风。,宋,词
无题,仇远,水西云北。锦苞泫露无颜色。夜寒花外眠双鶒。莫唱江南，谁是鹧鸪客。薄情青女司花籍。粉愁红怨啼螀急。月明倦听山阳笛。渺渺征鸿，千里楚天碧。,宋,词
喜儉北至送宗禮南行,呂溫,洞庭舟始泊，桂江帆又開。魂從會處斷，愁向笑中來。惝怳看殘景，殷勤祝此盃。衡陽刷羽待，成取一行迴。,唐,律诗
无题,吴潜,宫额新涂一半黄。蔷薇空自效颦忙。澹然风韵道家妆。可惜今宵无皓月，尚怜向晓有繁霜。何妨手拈一枝香。,宋,词
无题,张孝忠,楚山浮碧。江汉无终极。鄂渚几行云树，天何意、限南北。使君觞醉客。健倒曾何惜。三国英雄谁在，斜阳外、尽陈迹。,宋,词
无题,张继先,情缠识缚，欢时人不悟，酒中真乐。纵欲招愆，迷心失行，却道为他狂药。须信醉舞狂歌，也有良知真觉。无倚泊。任暖气同流，三关三络。落魄。清闲客。醉乡深处，风月长酬酢。空花消亡，光明显露，人我自皆忘却。不问市酝村醪，尽可浅斟低酌。从鄙薄。竞口口谈醒，言言成错。,宋,词
无题,高观国,飞花澹澹风，破暖疏疏雨。香润玉阶尘，翠湿纱窗雾。钿筝离雁行，宝箧留钗股。惟有凤楼魂，夜夜江南路。,宋,词
寧宗皇帝挽詞  其一,宋理宗,沖澹凝金汞，憂勤失寶丹。講餘曦正午，班促漏方殘。濟野雲生暗，蒼梧日轉寒。列朝從藝祖，天闕會金鑾。,唐,律诗
對新家醖翫自種花,白居易,香麴親看造，芳叢手自栽。迎春報酒熟，垂老看花開。紅蠟半含萼，綠油新醱醅。玲瓏五六樹，瀲灩兩三杯。恐有狂風起，愁無好客來。獨酣還獨語，待取月明迴。,唐,诗
无题,刘辰翁,东风雨，东风雨，河汉洗蓬莱。只见丹山高万丈，不知古驿路傍埃。到海几时回。二月八，二月八，长见醉桃腮。天上玉堂怀旧草，面对金鼎又无梅。除是老翁来。,宋,词
无题,张继先,蓬户横开岑寂，寒窗侧映清晖。竹风偷入五香帏。还有好音相惠。须信毫芒可入，明珠胎里忘机。宵征夜宴是和非。月府仙人无愧。,宋,词
過天章,蘇泂,菜把充詩腹，籃輿兀病身。山煙孤起晚，官柳探生春。歲月渠催我，妻孥爾累人。誰言行路好，得似在家貧。,唐,律诗
无题,无名氏,娇滴滴。双眉敛破春山色。春山色。为君含笑，为君愁蹙。多情别后无消息。此时更有谁知得。谁知得。夜深无寐，度江横笛。,宋,词
无题,辛弃疾,东风夜放花千树。更吹落、星如雨。宝马雕车香满路。凤箫声动，玉壶光转，一夜鱼龙舞。蛾儿雪柳黄金缕。笑语盈盈暗香去。众里寻他千百度。蓦然回首，那人却在，灯火阑珊处。,宋,词
无题,韩元吉,好山横翠幕。更一水流烟，嫩阴成幄。薰风转林薄。笑劳生底事，漫嗟离索。霞觞细酌。尽流年、青镜易觉。算芙蓉、玉井香翻，不减旧阶红药。寂寞。早玄空老，问字人稀，也胜投阁。骑鲸后约。追汗漫，记寥廓。便风帆高挂，云涛千里，谁道蓬壶水弱。任蟠桃、满路千花，自开自落。,宋,词
燕銜柏行,周紫芝,雙燕何時來瀚海，寄巢脩椽巢不改。春深巢稳初養雛，雙雛引頸仰哺呼。雄將雌出雙雛孤，雛危墮地聲呱呱。雌隨雄歸見雛泣，主人將雛納其室。雙雛脫死翅欲開，玄衣素臆去復來。明年主人開壽燕，畫鼓停撾歌舞遍。雙雛傍席爭回旋，共銜青柏置樽前。口不能言對以臆，再拜壽君如柏年。,唐,诗
无题,晁端礼,正中秋初过，淡碧云容，嫩凉天气。紫府真仙，暂谪居尘世。慕道高情，照人清骨，是寿星标致。德在民心，勋藏帝室，清芬相继。庭有芝兰，世调鼎鼐，晋美乌衣，汉称韦氏。未必当时，解功成身退。天下苍生，未知此意，望谢公重起。善颂阴资，何须更觅，西山灵剂。,宋,词
頌古十六首  其二,釋明辯,社舞村歌笑殺人，騎牛挑鴨走成群。三盃酒罷歸家去，留得豬頭礙塞人。,唐,绝句
樓上偶成  其二,滕岑,隴麥已抽穟，山田未立苗。雨聲愁昨夕，晴色喜今朝。柳絮青天雪，松風陸地潮。山居足幽事，吾隠不須招。,唐,律诗
无题,周密,瑞云盘翠侵妆额。眉柳嫩、不禁愁积。返魂谁染东风笔。写出郢中春色。人去后、垂杨自碧。歌舞梦、欲寻无迹。愁随两桨江南北。日暮石城风急。,宋,词
无题,李曾伯,楚乡三载中秋，倚楼辄值萧萧雨。澄空向午，廉纤数点，又疑虚度。卷起云鬟，掣开妆鉴，喜瞻眉宇。问常娥丰貌，间何阔矣，元不老、只如故。见了悄然无语。但令人、不堪怀古。老蟾应记，旧时人物，孙刘陶庾。俯仰皆空，阴晴何恨，芳樽频举。问他年，忆取今宵，人如许、月如许。,宋,词
頌古十首  其八,釋端裕,清凈法身花藥欄，眉毛刺倒須彌山。誰將玉笛傳凄怨，吹過蘆藂明月彎。,唐,绝句
次韻恩平郡王丹桂,史浩,銀潢滾滾碧流長，洗出清秋百種芳。著蕊半殷生桂子，離羣獨立有天香。仙人剝啄遥相過，野老婆娑日在傍。正喜奇姿媚霜露，不隨時世學新妝。,唐,律诗
七言次韵和樂道出省後見寄,沈遘,君從司會陛延閣，更職華光奉講論。却顧簿書勞已甚，獨懷僚友意仍存。新居近指西城路，舊約還尋北海樽。便欲相期五人者，軒車蚤晚下宮門。,唐,律诗
次陳宰韻,陳造,觥籌交錯舞僛僛，曉色侵窗客未知。便整醉魂乘款段，尚餘吟興屬酴醾。還家擬趁寶瓔珞，喚客重乾金屈巵。著意風煙與調護，免教花意恨歸遲。,唐,律诗
无题,辛弃疾,山共水。美满一千馀里。不避晓行并早起。此情都为你。不怕与人尤殢。只怕被人调戏。因甚无个阿鹊地。没工夫说里。,宋,词
次韵十詩  其三,樓鑰,大率舟行岸自移，機緘何必更深思。雨餘坐見水三尺，雲浄喜看天四垂。荷沼已殘霜後蓋，桂林初綻月邊枝。閑中氣味深長甚，問却西風總不知。,唐,律诗
秋夕不寐,宋祁,風褭危檣浪拍船，三更殘月下空弦。離鴻過盡啼烏困，猶自愁人不得眠。,唐,绝句
徐獻仲挽詞,張綱,一尊相别未經時，情話如今忍復思。老去交親能有幾，年來懷抱更誰知。谿橋路斷秋風急，香火庭空曉日遲。三尺孤墳閉千古，傷心東望涕交頤。,唐,律诗
眉州借景亭,汪元量,巍亭借景引壺觴，元祐詩人翰墨香。蒼峽雷霆龍意氣，碧崖煙雨豹文章。隔鄰修竹娟娟靜，夾道枯桑冉冉黄。水泛簾櫳簷影倒，風吹城堞角聲長。巴童結束歌仍俊，蜀女腰肢舞亦狂。千古相望翁季在，眉山草木有輝光。,唐,诗
无题,陈德武,好是三春景，都在百花轩。美人眠不成梦，早已绣帘掀。分付海棠睡足，检点牡丹开未，桃李寂无言。叶露联珠络，枝月坠金盆。树铃索，高障槛，补篱藩。丁宁莺燕蜂蝶，上下莫争翻。遥想韶光九十，只恐花飞一片，瘦减玉颜温。不惮银瓶冷，汲井沃芳根。,宋,词
无题,赵师侠,红紫凋零。化工特地，剪玉裁琼。碧叶丛芳，檀心点素，香雪团英。柔风唤起娉婷。似无力、斜敧翠屏。细细吹香，盈盈浥露，花里倾城。,宋,词
无题,黄升,玉林何有，有一弯莲沼，数间茅宇。断堑疏篱聊补葺，那得粉墙朱户。禾黍秋风，鸡豚晓日，活脱田家趣。客来茶罢，自挑野菜同煮。多少甲第连云，十眉环座，人醉黄金坞。回首邯郸春梦破，零落珠歌翠舞。得似衰翁，萧然陋巷，长作溪山主。紫芝可采，更寻岩谷深处。,宋,词
寄贈曾裘父兼呈嚴黎二師,趙蕃,憶昨初南渡，吾家住信州。樞庭嘗牧守，詞掖舊淹留。生世夫何晚，斯人不易求。風流付篇翰，零落卧山邱。尚友當論世，如公實並遊。近功稱共學，爲僞說橫流。白首無愆素，清名所得優。百年安甕牖，萬里罷浮遊。太守尊徐孺，鄉人慕少游。成蹊自桃李，有臭別薰蕕。久矣聞風義，因茲速置郵。碧雲增悵望，石鼎怕冥搜。王謝池臺古，嚴黎鐘磬幽。林園小摇落，巖壑細雕鎪。豈曰忘徵逐，懷哉困阻脩。駏蛩終有合，鍼石詎難收。,唐,诗
開眼入定贊,釋心月,六用如如體不分，耳能觀色眼能聲。而今老大宜安分，眼自觀兮耳自聽。,唐,绝句
宛溪,蘇爲,源分春穀邊，來此自溪徼。雪凍汎其流，潄玉鳴于沼。晴光盪霞影，白浪浮天杪。水木助清翠，景物隨昏曉。汀沙翠荇長，酒市青旗小。憑檻立津亭，歸心逐飛鳥。,唐,诗
无题,王仲甫,素手水晶盘。垒起仙丸。红绡碾碎却成团。逗得安排金粟遍，何似鸡冠。味胜玉浆寒。只被宜酸。莫将荔子一般看。色淡香消僝僽损，才到长安。,宋,词
偈十首  其七,釋正覺,交互明中暗，功齊轉覺難。力窮忘進退，金鎖網鞔鞔。,唐,绝句
蔡州路中作五首寄都下  其三,劉攽,南城十里短長亭，三月煩君復送行。道上垂楊猶可折，秋風蕭索不須驚。,唐,绝句
暮春小雨,楊萬里,宿酒微醒尚小醺，似癡如病不多欣。深深池沼輕輕雨，獨倚欄干看水紋。,唐,绝句
无题,晏几道,东野亡来无丽句，于君去后少交亲。追思往事好沾巾。白头王建在，犹见咏诗人。学道深山空自老，留名千载不干身。酒筵歌席莫辞频。争如南陌上，占取一年春。,宋,词
思平泉樹石雜詠一十首 白鷺鶿,李德裕,余心憐白鷺，潭上日相依。拂石疑星落，凌風似雪飛。碧沙常獨立，清景自忘歸。所樂惟煙水，徘徊戀釣磯。,唐,律诗
遊虎丘,趙知章,神光在牛斗，空賦白雲篇。地坼龍泓冷，天分錦石圓。悠悠蕉鹿夢，的的露牛禪。再見窗中雪，應知宿有緣。,唐,律诗
无题,俞处,残蝉断雁，政西风萧索，夕阳流水。落木无边幽眺处，云拥登山屐齿。岁月如驰，古今同梦，惟有悲欢异。绿尊空对，故人相望千里。追念淮海当年，五云行殿，咫尺天颜喜。清晓胪传仙仗里，衣染玉龙香细。今日天涯，黄花零乱，满眼重阳泪。艰难多病，二陵无奈秋思。,宋,词
无题,曾纡,片帆暮落，正前村梅蕊，愁人如雪。东陌西溪长记得，疏影横斜时节。六出冰姿，玉人微步，笑里轻轻折。兰房沈醉，暗香曾共私窃。回头万水千山，一枝重见处，离肠千结。料想临鸾消瘦损，时把啼红偷浥。怎得伊来，许多幽恨，共拈青梢说。如今千里，断魂空对明月。,宋,词
无题,贺铸,满马京□，装怀春思，翩然笑度江南。白鹭芳洲，青蟾雕舰，胜游三月初三。舞裙溅水，浴兰佩、绿染纤纤。归路要同步障，迎风会卷珠帘。离觞未容半酣。恨乌樯、已张轻帆。秋鬓重来淮上，几换新蟾。楼下会看细柳，正摇落清霜拂画檐。树犹如此，人何以堪。,宋,词
送太昱禪師,許渾,禪牀深竹裏，心與徑山期。結社多高客，登壇盡小師。早秋歸寺遠，新雨上灘遲。別後江雲碧，南齋一首詩。,唐,律诗
无题,陈允平,暗柳烟深何处，翡翠帘栊，鸳鸯楼阁。芹泥融润，飞燕竞穿珠幕。秋千倦倚，还思少年，袜步尘轻，衫裁罗薄。陡顿芳心暗老，强理新妆，离思都占眉角。过了几番花信，晓来剗地寒意恶。可煞东风，甚把夭桃艳杏，故故凌铄。伤春憔悴，泪矗粉腮香落。挑脱金宽双玉腕，怕人猜偷握。渐芳草，恨画阑、休傍著。,宋,词
春遊,李新,寂寂茂陵春，文園病後情。黄蜂腰欲斷，細柳眼初明。麗服駢遊女，餘酣失老兵。殘粧深院落，相對任卿卿。,唐,律诗
无题,邹应龙,帝里风光别是天。花如锦绣柳如烟。还逢令节春三二，又庆慈闱岁八千。斟寿斝，列长筵。子孙何以咏高年。各裒千首西湖什，一度生朝献一篇。,宋,词
答杜仲高來書哭兄伯高及辛待制且言杜氏至仲高始預薦榜,項安世,康廬之麓蠡之臯，太息書來杜仲高。待制功名千古傑，賢良文字萬夫豪。淚痕頻向西風滴，場屋新隨舉子曹。且爲門闌闢青紫，軻親威父一生勞。,唐,律诗
无题,刘镇2,弄晴台馆收烟候，时有燕泥香坠。宿酲未解，单衣初试，腾腾春思。前度桃花，去年人面，重门深闭。记彩鸾别后，青骢归去，长亭路、芳尘起。十二屏山遍倚。任苍苔、点红如缀。黄昏人静，暖香吹月，一帘花碎。芳意婆娑，绿阴风雨，画桥烟水。笑多情司马，留春无计，湿青衫泪。,宋,词
无题,柳永,煦色韶光明媚。轻霭低笼芳树。池塘浅蘸烟芜，帘幕闲垂风絮。春困厌厌，抛掷斗草工夫，冷落踏青心绪。终日卮朱户。远恨绵绵，淑景迟迟难度。年少傅粉，依前醉眠何处。深院无人，黄昏乍拆秋千，空锁满庭花雨。,宋,词
山樊  其二,方岳,竹屋寒無石鼎烟，春風吹作白龍涎。平生奇處何關染，字以山樊亦自然。,唐,绝句
无题,苏轼,照野弥弥浅浪，横空暧暧微霄。障泥未解玉骢骄。我欲醉眠芳草。可惜一溪明月，莫教踏破琼瑶。解鞍敧枕绿杨桥。杜宇一声春晓。,宋,词
无题,朱敦儒,今冬寒早风光好。休怪搀先敧絮帽。蟹肥一个可称斤，酒美三杯真合道。年年闲梦垂垂了。且喜风松吹不倒。平分两月是新春，却共梅花依旧笑。,宋,词
无题,张,孤棹溯霜月，远过阖闾城。系船杨柳桥畔，吹袖晚寒轻。百尺层台重上，万事红尘一梦，回首几周星。风调信衰减，亲旧总雕零。认群峰，寻四塔，半烟横。平生感慨，况逢佳处辄销凝。休说当时雕辇，不见后来游鹿，斜照水空明。猛把画阑拍，飞雁两三声。,宋,词
次韻葉觀文東禪開堂,李彌遜,閩山多勝地，列屋栖髙禪。妙供積香苾，寶華散金蓮。往時入廛手，來見住世緣。遼遼百年後，慧炬無復然。我公具正眼，爲續旃檀烟。諸方坐老衲，具足世法船。少開迷雲昬，氛埃遂澄鮮。我來偶相值，杖履參髙軿。拈花起一笑，歸去跨林泉。從兹竹陰下，飽飯縱横眠。,唐,诗
无题,王,玉宸朝晚，忽掩赭黄衣。愁雾锁金扉。蓬莱待得仙丹至，人世已成非。龙轩天仗转西畿。旌旆入云飞。望陵宫女垂红泪，不见翠舆归。,宋,词
岐亭五首  其一,蘇軾,昨日雲陰重，東風融雪汁。遠林草木暗，近舍烟火濕。下有隠君子，嘯歌方自得。知我犯寒來，呼酒意頗急。撫掌動鄰里，遶村捉鵝鴨。房櫳鏘器聲，蔬果照巾羃。久聞蔞蒿美，初見新芽赤。洗盞酌鵝黄，磨刀削熊白。須臾我徑醉，坐睡落巾幘。醒時夜向闌，唧唧銅瓶泣。黄州豈云遠，但恐朋友缺。我當安所主，君亦無此客。朝來靜庵中，惟見峰巒集。,唐,诗
次韵韓康公置酒見留,蘇軾,庭下黄花一醉同，重來雪巘已穹窿。不應屢費譏安石，但使無多酌次公。鍾乳金釵人似玉，鵾絃鐵撥坐生風。少卿尚有車茵在，頗覺寬容勝弱翁。,唐,律诗
將之湖州戲贈莘老,蘇軾,餘杭自是山水窟，仄聞吳興更清絕。湖中橘林新著霜，溪上苕花正浮雪。顧渚茶芽白於齒，梅溪木瓜紅勝頰。吳兒膾縷薄欲飛，未去先說饞涎垂。亦知謝公到郡久，應怪杜牧尋春遲。鬢絲只可對禪榻，湖亭不用張水嬉。,唐,诗
翠旌詩,歐陽修,盛禮郊儀肅，純音帝樂清。葳蕤飄翠羽，赫奕展華旌。鳳邸光交覆，鸞旗色共明。繽紛拂葩蓋，輝映雜緌纓。且異文竿飾，非同翿舞名。竹宮歌毖祀，雅曲播遺聲。,唐,诗
園中讀書,高斯得,南樓幽簾雖粗適，猶嫌塵務妨閒逸。讀書老圃四無人，啼鳥落花春寂寂。試垂修綆汲義泉，更把長纔斸玄窟。已無俗物敗人意，猶有睡魔入吾室。且須時擎看山脰，不妨暫著穿花屐。君平身世兩相棄，韓子老大百無益。但願殘生更幾年，了我床頭二三策。,唐,诗
无题,邓肃,骑鲸好向云端去。踏花偶为狂朋住。笑语凛生风。眼高四海空。羊裘冲雨露。我是渔樵侣。已趁白鸥归。长江自在飞。,宋,词
无题,李南金,流落今如许。我亦三生杜牧，为秋娘著句。先自多愁多感慨，更值江南春暮。君看取、落花飞絮。也有吹来穿绣幌，有因风、飘坠随尘土。人世事，总无据。佳人命薄君休诉。若说与、英雄心事，一生更苦。且尽樽前今日意，休记绿窗眉妩。但春到、儿家庭户。幽恨一帘烟月晓，恐明年、雁亦无寻处。浑欲倩，莺留住。,宋,词
无题,杜安世,细雨裛开红杏，新妆粉面鲜明。东君何事交来早，更无绿叶同荣。独倚青楼吟赏，目前无限轻盈。命薄不依栏槛，或占郊坰。清香繁艳真堪爱，枉教寂寞凋零。相次牡丹芍药，王孙谁道多情。,宋,词
人我擔,釋紹曇,骨露皮穿未肯休，冥機蠻觸戰蝸牛。一肩人我都擔了，遍界從教是髑髏。,唐,绝句
无题,赵长卿,西风转柂蒹葭浦。客愁生怕秋阑雨。衾冷梦魂惊。声声滴到明。不眠敧枕听。故故添新恨。新恨有谁知。天寒雁正稀。,宋,词
无题,张榘,塞鸿来早。正碧瓦霜轻，玉麟寒少。昨夜南枝，一点阳和先到。黄昏半窗淡月，照青青、谢池春草。此际虚斋心事，与此花俱好。算巡檐、索共梅花笑。是千古风流，少陵曾道。争似油幢下，对一枝春小。江城惯听画角，且休教、玉关人老。好试和羹手段，向凤池春晓。,宋,词
无题,高观国,白玉楼台知几重。夜来望断广寒宫。一分乍阙婵娟影，二八尤宜冰雪容。云鬓露，玉钗风。水晶帘幕正玲珑。殷勤再为天香醉，可惜清光付晓钟。,宋,词
和陸魯望白菊,司馬都,恥共金英一例開，素芳須待早霜催。繞籬看見成瑤圃，泛酒須迷傍玉杯。映水好將蘋作伴，犯寒疑與雪爲媒。夫君每尚風流事，應爲徐妃致此栽。,唐,律诗
无题,王十朋,毗舍遥遥，异香一炷驰名久。妙香稀有。鼻观深参透。问讯东来，知□谁先后。称仙友。十花为偶。近有江西守。,宋,词
再蒙寵示佳什殆無遺巧勉成二章一以報佳貺一以自貽  其二,陳與義,諸公衮衮坐垂紳，誰信北風欺得人。遮眼讀書何用解，發顔要酒可須醇。十年白社空看鏡，萬里青天一岸巾。少待奇章到三日，試將冠蓋拂埃塵。,唐,律诗
幹元宵燈,釋居簡,門前來往沸笙簫，門裏何曾厭寂寥。我欲燒燈看佛面，莫將風雨罷元宵。,唐,绝句
秋日,呂本中,斟酒莫辭酒琖寛，酒琖少寛令心安。客游無聊思舊歡，舊歡新愁千萬端。如何不飲空長歎，歲云秋矣風落山。白露應節衣裳單，南游並海當不難，雨雪欲下何時還。,唐,诗
獄中書情上使君,程長文,妾家本住鄱陽曲，一片貞心比孤竹。當年二八盛容儀，紅牋草隸恰如飛。盡日閑窗刺繡坐，有時極浦採蓮歸。誰道居貧守都邑，幽閨寂寞無人識。海燕朝歸衾枕寒，山花夜落階墀溼。強暴之男何所爲，手持白刃向簾幃。一命任從刀下死，千金豈受暗中欺。我心匪石情難轉，志奪秋霜意不移。血濺羅衣終不恨，瘡黏錦袖亦何辭。縣僚曾未知情緒，即便教人縶囹圄。朱脣滴瀝獨銜冤，玉筯闌干歎非所。十月寒更堪思人，一聞擊柝一傷神。高髻不梳雲已散，蛾眉罷埽月仍新。三尺嚴章難可越，百年心事向誰說。但看洗雪出圜扉，始信白圭無玷缺。,唐,诗
无题,黄机,日薄风柔，池面欲平还皱。纹楸玉子，磔磔敲春昼。衾绣半卷，花气浓薰香兽。小团初试，辘轳银甃。梦断阳台，甚情怀、似病酒。风奁羞对，比年时更瘦。双燕乍归，寄与绿笺红豆。那堪又是、牡丹时候。,宋,词
无题,朱敦儒,当年两上蓬瀛。燕殊庭。曾共群仙携手、斗吹笙。云涛晚。霓旌散。海鸥轻。却钓松江烟月、醉还醒。,宋,词
无题,柳永,师师生得艳冶，香香於我情多。安安那更久比和。四个打成一个。幸自苍皇未款，新词写处多磨。几回扯了又重挼。奸字中心著我。,宋,词
无题,管鉴,暖风帘幕卷春阴。歌吹画堂深。云袖纤纤捧玉，霞觞滟滟浮金。佳辰恨我，空传善颂，阻缀朋簪。莫笑海滨乡味，尊前会有知音。,宋,词
端午帖子 皇后閤五首 其五,歐陽修,蘭苕擢秀迎風紫，槿豔繁開照日紅。嘉節相望傳有舊，深宮行樂自無窮。,唐,绝句
无题,蒋捷,髹车转急风如噎。冰丝松藕新雪。有人凉满袖，怕汗湿、红梢犹绝。三更梦断敲荷雨，细听来、疏点还歇。茉莉标致别。占断了、纱厨香月。,宋,词
无题,林正大,诸公台省，问先生何事，冷官如许。甲第纷纷粱肉厌，应怪先生无此。道出羲皇，才过屈宋，空有名垂古。得钱沽酒，忘形欲道尔汝。好是清夜沈沈，共开春酌，细听檐花雨。茅屋石田荒已久，总待先生归去。司马子云，孔丘盗跖，到了俱尘土。不须闻此，生前杯酒相遇。,宋,词
訪益上人蘭若,嚴羽,獨尋青蓮宇，行過白沙灘。一徑入松雪，數峰生暮寒。山僧喜客至，林閣借人看。吟罷拂衣去，鐘聲雲外殘。,唐,律诗
高枧石嶺雨中雲氣蔽虧山色隠顯,楊萬里,絕頂仙人富寶熏，水沉山子不論斤。堆從平地到天半，併作清香一炷焚。煙繞翠鬟蒼玉佩，身披白縠素羅裙。更將萬斛薔薇露，酒作桑麻萬頃雲。,唐,律诗
无题,王沂孙,翠云遥拥环妃，夜深按彻霓裳舞。铅华净洗，涓涓出浴，盈盈解语。太液荒寒，海山依约，断魂何许。甚人间、别有冰肌雪艳，娇无奈、频相顾。三十六陂烟雨。旧凄凉、向谁堪诉。如今谩说，仙姿自洁，芳心更苦。罗袜初停，玉珰还解，早凌波去。试乘风一叶，重来月底，与修花谱。,宋,词
无题,张元干,风露底。石上岸巾愁起。月到房心天似水。乱峰清影里。此去登瀛须记。今夕道山同醉。春殿明年人共指。玉皇香案吏。,宋,词
无题,王观,别岸相逢何草草，扁舟两岸垂杨。绣屏珠箔绮香囊。酒深歌拍缓，愁入翠眉长。燕子归来人去也，此时无奈昏黄。桃花应是我心肠。不禁微雨，流泪湿红妆。,宋,词
詶崔侍御早秋臥病書情見寄時君亦抱疾在假中,盧綸,擲地金聲信有之，瑩然冰玉見清詞。元凱癖成官始貴，相如渴甚貌逾衰。荒園每覺蟲鳴早，華館常聞客散遲。寂寞罷琴風滿樹，幾多黃葉落蛛絲。,唐,律诗
哀呂東萊  其二,徐安國,感涕門闌舊，由來豈苟然。茶山參活法，婺女拾殘編。記錄書猶在，忘言意已傳。續燈身後事，先是有同年。,唐,律诗
同子文材翁子直蕭巨濟中元夜東園望月二首  其二,楊萬里,月到東園分外光，行行坐坐間傳觴。生愁踏碎千花影，回顧千花總不妨。,唐,绝句
挽伏德華主簿  其二,陽枋,豁達千人傑，巍峨七尺軀。天邊期闊武，意外失華途。墮淚一人足，傷心二女孤。西溪橋畔塚，多少爲嗟呼。,唐,律诗
九日登群山樓,陶弼,節逢重九日，郡占五溪間。止水痕依岸，行雲影過山。,唐,绝句
无题,晁端礼,细想当初事，又非是、取次相知。一年来、覰著尚迟。疑□时、敢共些儿。似恁秤停期克了，便一成望不相离。却何期、恩情陡变，中路分飞。都缘我自心肠软，润就得、转转娇痴。如今未中再偎随。选不甚，且从待他疏狂心性，足变堆垛，更吃禁持。管取你回心，却有投奔人时。,宋,词
晚眺二首  其二,方一夔,隔江斗入白雲村，分我閒雲伴綺園。月鵲自驚翻舞影，露蟲相弔洗啼痕。窮通蜍玉橫書案，得失梟盧轉采盆。可惜牀頭枕客道，蕭蕭奔馬醒吟魂。,唐,律诗
无题,赵彦端,记河梁折柳。问画堂乐事，燕鸿难偶。十年谩回首。但亭亭紫盖，差差南斗。传闻小有。种桃花、亲烦素手。怪归来、道骨仙风缥缈，迥然非旧。清昼。江南如画，紫菊冬前，翠橙霜后。扁舟渡口。佳客至，奉名酒。唤青鸾起舞，云窗月槛，一曲山明水秀。笑相看、玉海别来，浅如故否。,宋,词
无题,贺铸,锦鞯未弦瑟瑟徽。玉纤新拟凤双飞。缥缈烛烟花暮暗，就更衣。约略整环钗影动，迟回顾步佩声微。宛是春风胡蝶舞，带香归。,宋,词
同黄東發提舉遊杖錫山,陳著,十八盤頭翠碧函，參差檐棟倚巖嶄。桑根已換如來座，峯頂猶存太白巖。地有粟泥堪當飯，山無松木獨宜杉。半天圖畫風塵外，我有新題居士銜。,唐,律诗
无题,张炎,过千岩万壑古蓬莱，招隐竟忘还。想乾坤清气，霏霏冉冉，却在阑干。洞户来时不锁，归水映花关。只可自怡悦，持寄应难。狂客如今何处，甚酒船去后，烟水空寒。正黄尘没马，林下一身闲。几消凝、此图谁画，细看来、元不是终南。无心好、休教出岫，只在深山。,宋,词
无题,张抡,乾坤入手。谈笑三关云□□。□□□□。鬼骇神惊一黍光。逍遥宇内。□□□□□数外。功满三千。独跨斑麟入紫烟。,宋,词
无题,刘过,弹铗西来路。记匆匆、经行十日，几番风雨。梦里寻秋秋不见，秋在平芜远树。雁信落、家山何处。万里西风吹客鬓，把菱花、自笑人如许。留不住，少年去。男儿事业无凭据。记当年、悲歌击楫，酒酣箕踞。腰下光芒三尺剑，时解挑灯夜语。谁更识、此时情绪。唤起杜陵风月手，写江东渭北相思句。歌此恨，慰羁旅。,宋,词
无题,李曾伯,今岁潇湘，真个见、嘉平三白。圜闠里、无非和气，不知寒色。宇宙幻成清净境，了无一点红尘入。问太空、此瑞自何来，君王德。歌笑是，兔园客。辛苦是，鹅池役。任谢家儿女，赋嘲纷出。洗尽腥膻空万里，屏除螟螣深千尺。向此时、何以对梅花，呼欢伯。,宋,词
无题,韩淲,雨意生凉，云容催暮。画楼人倚阑干处。柳边新月已微明，银潢隐隐疏星渡。今古佳期，漫传牛女。一杯试与寻新句。幽怀冷眼是青山，旧欢往恨浑无据。,宋,词
无题,无名氏,翠岭游仙梦破，暖香残酒醒时。子规啼月下花枝。日涌山光照市。柳拂眉间黛色，桃匀脸上胭脂。凄凄芳草路无泥。脉脉归心似醉。,宋,词
王聖美太丞奉使西來喜而有贈,范純仁,賢愚雖間契稠重，科籍同兼甲子同。省斂劭農明主意，霽威問俗古人風。陽和煦物先春到，膏澤隨車大旱中。感舊知恩誰最篤，塞垣憔悴一衰翁。,唐,律诗
无题,王迈,见山堂上，画帘卷、犹是清和天气。绿水红莲，雅称得、瑶碧冰壶标致，名在丹台，籍通紫府，游戏人间世。三洪华阀，自应生此人瑞。好是佳旦称觞，班衣拜舞，有鹓雏相对。后院婵娟争劝酒，端午彩丝双系。管取来年，雪罗风葛，荣被君恩赐。黑头公相，直须眉寿千岁。,宋,词
宿寂光院,王十朋,青山環繞如盤谷，中有清幽佛子家。人昔共來今不見，數行老淚濕烟霞。,唐,绝句
无题,胡铨,十年目断鲸波阔。万里相逢歌怨咽。髻鬟春雾翠微重，眉黛秋山烟雨抹。小槽旋滴真珠滑。断送一生花十八。醉中扶上木肠儿，酒醒梦回空对月。,宋,词
无题,曾觌,娇波媚靥，尊前席上，只是寻常梳裹。温柔伶俐总天然，没半掏、教人看破。从来可恁，痴迷著相，百计消除不过。烟花不是不曾经，放不下、唯他一个。,宋,词
仙巖寺,張繼先,依然仙迹倚巖開，真館何年竟草萊。今日梵宮方得到，舊時玄鶴也飛來。一條澗水琉璃合，萬疊雲山紫翠堆。禪客夜深能共坐，滿窗明月正徘徊。,唐,律诗
句,卞震,雨壁長秋菌，風枝落病蟬。老筇搘瘦影，寒木凭吟身。詩債到春無處避，離愁因醉暫時無。茶香解睡磨鐺煮，山色牽懷著屐登。,唐,词
无题,高观国,玉阑秋色知谁主。隔阑一架葡萄雨。绿藓怕啼螀。可堪宫漏长。乌丝吟古怨。清泪消尘砚。梦冷不成云。□峰峰外情。,宋,词
仙都即事,李紳,獨出諸峰表，周圍百丈圓。千尋雄鎮地，萬仞上擎天。湖浪動星際，蓮花生日邊。終當駕雲鶴，絕頂會羣仙。（光緒《縉雲縣志》卷八）。,唐,词
春日武昌南樓,張埴,客上高樓春已非，山花無語野禽啼。未論老子從前事，且看涪翁以後題。汴水悠悠雲盡處，襄州漠漠月明西。登臨豈是爲行樂，試倚長風聽鼓鼙。,唐,律诗
淮河中流肅使客,楊萬里,淮水中流各一波，南船小住北船過。生憎兩岸旌旗脚，引得霜風分外多。,唐,绝句
无题,杨万里,长铗归乎逾十暑，不著鵕鸃冠。道是今年胜去年。特地减清欢。旧赐龙团新作祟，频啜得中寒。瘦骨如柴痛又酸。儿信问平安。,宋,词
无题,吕渭老,香红飘没明春水，寒食万家游舫。整整斜斜，疏疏密密，帘缬旗红相望。江波荡漾。称彩舰龙舟，绣衣霞桨。舞楫争先，歌笑箫鼓乱清唱。重来刘郎又老，对故园桃红春晚，尽成惆怅。泪雨难晴，愁眉又结，翻覆十年手掌。如今怎向。念舞板歌尘，远如天上。斜日回舟，醉魂空舞扬。,宋,词
无题,苏轼,旋抹红妆看使君。三三五五棘篱门。相挨踏破蒨罗裙。老幼扶携收麦社，乌鸢翔舞赛神村。道逢醉叟卧黄昏。,宋,词
贈無懷禪師,賈島,身從劫劫修，果以此生周。禪定石床暖，月移山樹秋。捧盂觀宿飯，敲磬過清流。不掩玄關路，敎人問白頭。,唐,律诗
无题,彭元逊,玉蛇踯躅流光卷。连珠合沓帘波远。花动见鱼行。红裳眩欲倾。人来惊翡翠。小鸭惊还睡。两岸绿阴生。修廊时听莺。,宋,词
贈江西周大夫,陳陶,否極生大賢，九元降靈氣。獨立正始風，蔚然中興瑞。淵倫照三古，磊落涵涇渭。真貌月懸秋，雄詞雷出地。具瞻先皇寵，欲踐東華貴。咫尺時不來，千秋鼎湖淚。因分三輔職，進領南平位。報政黃霸慙，提兵呂蒙醉。歲星臨斗牛，水國嘉祥至。不獨蒼生蘇，仍兼六騶喜。恭聞廟堂畧，欲斷匈奴臂。剗釋自宸衷，平戍在連帥。時康簪笏宂，世梗忠良議。丘壑非無人，松香有私志。三朝倚天劍，十萬浮雲騎。可使河曲清，羣公信兒戲。滄溟用謙德，百谷走童稚。禦衆付深人，參籌須偉器。他年蓬蓽賤，願附鵷鸞翅。,唐,诗
无题,石孝友,醉倚危墙，望中归思生天际。山腰渚尾。几簇渔樵市。帆落西风，一段芦花水。八千里。锦书欲寄。新雁曾来未。,宋,词
无题,陈人杰,太岁茫茫，犹有归时，我胡不归。为桂枝关约，十年阙下，梅花梦想，半夜天涯。婪尾三杯，胶牙一标，节物依然心事非。长安市，只喧喧箫鼓，催老男儿。篝灯自理征衣。正历乱愁肠千万丝。想椒盘寂寞，空传旧颂，桃符冷落，谁撰新诗。世事乾忙，人生寡遂，何限春风抛路歧。身安处，且开眉一笑，何以家为。,宋,词
示何之忱,謝薖,往年君别去，上馬愁凛冽。今年見君面，揮汗驚執熱。吾曹雪點髩，忽忽值晚節。云何會心侣，乃作如許别。昨朝聞扣門，梳髪不暇結。開門問無恙，欲語聲屢咽。君家嬌小女，可念真玉雪。朝嬉繞君傍，忽作泡幻滅。念我溪堂老，誰能續此絕。嗟哉溪澗毛，瑣細不容擷。相逢顔未開，苦語心已折。吾人要解事，視世一蟻垤。共将煩惱緣，一付廣長舌。君歸数過我，不厭酒屢設。人生浪自苦，豈不愧前喆。,唐,诗
无题,石孝友,雁阵惊寒，故唤起、离愁万斛。因追念、镜鸾易破，凤弦难续。诗句已凭红叶去，梦魂未断黄粱熟。叹浪萍、风梗又天涯，成幽独。归来引，相思曲。尘满把，泪盈掬。对长天远水，落霞孤骛。立尽西风无好意，遥山也学双眉蹙。恨草根、不逐鬓根摧，秋更绿。,宋,词
仲宗訪我筠溪出陪富文粹之遊天宫詩見索屬和次韻,李彌遜,作伴僊翁覓轉春，净坊俱現宰官身。蘭亭夢想如三月，蓮社追遊少一人。雨磴勞君鳴屐齒，風軒爲我掃衣塵。應憐野老聞韶後，旋束蔬腸學練津。,唐,律诗
四祖雙峯松,剋符道者,翠合雞山樹，峩峩祖岫松。凝霜分五葉，含雪振雙峯。月迥金河內，珠添玉鏡中。颼飀傳細離，天下播真宗。,唐,律诗
无题,谢逸,金气秋分，风清露冷秋期半。凉蟾光满。桂子飘香远。素练宽衣，仙仗明飞观。霓裳乱。银桥人散。吹彻昭华管。,宋,词
蕃丙午冬分宜見公度簿公尊兄已而邂逅于宜春蒙以蕃與徐斯遠志別六言之韻作詩爲贈久未和答今日東歸乃克賦之四首  其四,趙蕃,捷徑雖云可去，故人有約難休。往矣百書一面，豁然一日三秋。,唐,其他
僧問四賓主因而有頌頌之  其三,釋重顯,如何是賓中主。云兆分其五，又曰引。,唐,词
无题,张炎,湘罗几翦黏新巧。似过雨、胭脂全少。不教枝上春痕闹。都被海棠分了。带柳色、愁眉暗恼。谩遥指、孤村自好。深巷明朝休起早。空等卖花人到。,宋,词
東齋,陸游,著脚紅塵已恨深，便應畢世住山林。貴人自作宣明面，老子曾聞正始音。議論坐狂當永棄，簿書緣病復難任。東齋幽寂憑誰畫，開幔床横一素琴。,唐,律诗
无题,吴琚,紫皇高宴萧台，双成戏击琼包碎。何人为把，银河水翦，甲兵都洗。玉样乾坤，八荒同色，了无尘翳。喜冰销太液，暖融鳷鹊，端门晓、班初退。圣主忧民深意。转鸿钧、满天和气。太平有象，三宫二圣，万年千岁。双玉杯深，五云楼迥，不妨频醉。细看来、不是飞花，片片是、丰年瑞。,宋,词
无题,刘克庄,我羡君归，一路秋风，芙蓉木犀。想慈颜望久，灵乌乍噪，新眉画就，郎马频嘶。忙脱征衫，快呼斗酒，细为家人说建溪。争知道，这中年怀抱，最怕分携。丈夫南北东西。应笑杀离筵粉泪啼。怅佳人来未，碧云冉冉，王孙去后，芳草萋萋。明日相思，山重水复，古道人稀茅店鸡。元龙老，有高楼百尺，谁共登梯。,宋,词
龜峰寺,趙師秀,石路入青蓮，來遊出偶然。峰高秋月射，巖裂野煙穿。螢冷粘椶上，僧閑坐井邊。虛堂留一宿，宛似鴈山眠。,唐,律诗
无题,毛并,罗袜匆匆曾一遇。乌鹊归来，怨感流年度。别袖空看啼粉污。相思待倩谁分付。残雪江村回马路。袅袅春寒，帘晚空凝伫。人在梅花深处住。梅花落尽愁无数。,宋,词
无题,李清照,风韵雍容未甚都。尊前甘橘可为奴。谁怜流落江湖上，玉骨冰肌未肯枯。谁教并蒂连枝摘，醉后明皇倚太真。居士擘开真有意，要吟风味两家新。,宋,词
閑遊所至少留得長句五首  其三,陸游,太平人物自諧嬉，及我青鞋布襪時。丁壯趁晴收早粟，比鄰結伴絡新絲。圓鼙坎坎迎神社，大字翩翩賣酒旗。晤語豈無黄叔度，欲尋幽徑過牛醫。,唐,律诗
雨晴小步,陳必復,蠶月家家靜，村流處處深。草分兩岸色，竹覆半池陰。少飲亦微醉，獨行還自吟。兒童怪相問，爭識野夫心。,唐,律诗
樂府古題序 夫遠征,元稹,趙卒四十萬，盡爲坑中鬼。趙王未信趙母言，猶點新兵更填死。填死之兵兵氣索，秦強趙破括敵起。括雖專命起尚輕，何況牽肘之人牽不已。坑中之鬼妻在營，髽麻戴絰鵝雁鳴。送夫之婦又行哭，哭聲送死非送行。夫遠征，遠征不必戍長城，出門便不知死生。,唐,词
无题,黄人杰,腊近嘉平，谁教放、梅梢弄雪。更为问、霜前甘泽，应何时节。十荚尧蓂开翠羽，一番潘貌蒸红颊。是武夷、六六洞王中，生贤哲。头未雪，心犹铁。柔不茹，刚难折。个功名怀抱，试看摅发。渌水中间辞地角，绛霄高处朝天阙。管痴儿、事了挂冠归，方华发。,宋,词
送靈浩赴江州般若之請三首  其二,葛勝仲,峴山峰頂五花堂，曾見迷津賴法航。霅水江流同一滴，未妨作戲更隨場。,唐,绝句
次韻趙希元憶處州梅花,鄒浩,萬花頭上占天工，得意開時斗未東。破月麝臍來馥郁，横烟玉樹浄玲瓏。暖歸故蘃應欺雪，人在他鄉正御風。借問殷勤動詩興，忘機争似鹿皮翁。,唐,律诗
汴州亂二首 二,韓愈,母從子走者爲誰，大夫夫人留後兒。昨日乘車騎大馬，坐者起趨乘者下。廟堂不肯用干戈，嗚呼奈汝母子何。,唐,诗
次韻答周宰,蕭立之,半生身名今甑墮，吟腸寸斲字一箇。三年風雨楚山寒，落日行窩看草座。藕塘著亭花中間，酒邊消此半日閑。詩成索醉坐不起，立馬嚼損黄金環。薤花簟凉殘唾重，詩來破我□時夢。長風萬里一筆追，字如韝鷹欲飛動。人生高下如風花，奎蹄未必真堪家。村沽如水賤如土，何當携來說今雨。,唐,词
无题,杨无咎,婆娑月里枝，隐约空中露。拟访嫦娥高处看，一夜心生羽。仙种落人间，群艳难俦侣。恼乱骚人有底香，欲赋无奇语。,宋,词
无题,杨无咎,朱帘碧瓦干云际。占尽潇滩形势地。傍墙人唤状元家，想见华堂融瑞气。寿杯莫惜团栾醉。跳虎转龟寻旧喜。小邦只恐久难留，异日君王重赐第。,宋,词
蘭二首 一,唐彥謙,清風搖翠環，涼露滴蒼玉。美人胡不紉，幽香藹空谷。,唐,绝句
无题,无名氏,雨气兼香泛芰荷。回舟冒雨懒披蓑。夜阑风静水无波。白酒追欢常恨少，青山入望岂嫌多。人间荣辱尽从他。,宋,词
无题,陆游,平旦出秦关，雪色驾车双鹿。借问此行安往，赏清伊修竹。汉家宫殿劫灰中，春草几回绿。君看变迁如许，况纷纷荣辱。,宋,词
梅花五首  其五,楊公遠,半黏殘雪不勝清，可惜梢頭欠月明。影不橫斜冰未泮，香微漏洩曉初晴。餐氈蘇武應同調，披氅王恭想再生。忍凍保全清節在，爲渠從此定交盟。,唐,律诗
无题,寇准,春早。柳丝无力，低拂清门道。暖日笼啼鸟。初坼桃花小。遥望碧天净如扫。曳一缕、轻烟缥缈。堪惜流年谢芳草。任玉壶倾倒。,宋,词
无题,李之仪,万事都归一梦了。曾向邯郸，枕上教知道。百岁年光谁得到。其间忧患知多少。无事且频开口笑。纵酒狂歌，销遣闲烦恼。金谷繁华春正好。玉山一任樽前倒。,宋,词
无题,黄人杰,吕城春色知何处。试听流莺语。江头别有小壶天，唤起一番花柳、弄芳妍。主人元是虬髯种。胸次吞云梦。一尊何翅祝长年。看取金枝从此、更关联。,宋,词
次韵舍弟賞心亭即事二首,王安石,檻折檐傾野水傍，臺城佳氣已消亡。難披榛莽尋千古，獨倚青冥望八荒。坐覺塵沙昏遠眼，忽看風雨破驕陽。扁舟此日東南興，欲盡江流萬里長。霸氣消磨不復存，舊朝臺殿祇空村。孤城倚薄青天近，細雨侵凌白日昏。稍覺野雲成晚霽，却疑山月是朝暾。此時江海無窮興，醒客忘言醉客喧。,唐,诗
贈卜道人二首  其一,袁燮,道人徧閲世間人，休咎先知若有神。多少媸妍歸藻鑑，祇緣唐許是前身。,唐,绝句
送修街坊出丐,釋正覺,海上鼇峯裹綺霞，梅仙朋舊有生涯。清眠夢落三山月，和氣吹成一縣華。去駕風舟尋長者，來分甑飯入吾家。待君歸掃餘疑膜，杯影垂弓不是蛇。,唐,律诗
无题,晏殊,红英一树春来早，独占芳时。我有心期。把酒攀条惜绛蕤。无端一夜狂风雨，暗落繁枝。蝶怨莺悲。满眼春愁说向谁。,宋,词
寄魏鶴臺並呈虛舟,方回,損益相因俯仰間，人才世事頗相關。熙豐消息黄龍府，濂洛源流白鶴山。此道不隨高岸改，吾徒寧作野雲閒。世家但保書燈在，莫羨雲霄玉笋班。,唐,律诗
无题,程垓,雨燕翻新幕，风鹃绕旧枝。画堂春尽日迟迟。又是一番平绿、涨西池。病起尊难尽，腰宽带易垂。不堪村落子规啼。问道行人一去、几时归。,宋,词
无题,李昴英,过雨璇空湿。浩秋香、光浮桂菊，晓风吹入。柳系牙樯应小驻，草草还成胜集。又追趁、牡车原隰。照座玉人风骨耸，想胸蟠、蕊阙琳琅笈。真作者，世难及。远山云雾工开翕。共朱阑徙倚，总好锦囊收拾。老我祗今才思涩，知二争如知十。戛金缕、檀敲休急。访古夷犹行八境，忆朝阳、鸣凤台端立。笔也醉，砚池吸。,宋,词
无题,黄机,松梢擎雪，竹枝溥露，炯炯照人清韵。仙家谱系合长生，元不藉、药炉丹井。凌云壮志，垂天健翮，九万扶摇路稳。发闻政最有公车，定飞下、日边音信。,宋,词
張泌東遊,楊億,玉籍參差未策名，東遊聊得拂塵纓。長亭酒盡驪歌闋，下榻波狂鷁棹輕。澤國鱠鱸懸夢想，戟門羅雀斷逢迎。秋期莫到槐花老，待聽新文擲地聲。,唐,律诗
七夕  其五,陳普,織女牽牛不隔河，儼然天娣與相摩。道心萬載如寒水，肯爲河東起浪波。,唐,绝句
无题,赵彦端,当时众里闻新曲。拚一醉、移舟换烛。清波快送仙帆幅。十里披烟泛玉。谁知度、春寒夜独。常记恨、花阑漏促。西风渡口莲堪束。一枕新凉会足。,宋,词
採蓮舟,薛濤,風前一葉壓荷蕖，解報新秋又得魚。兔走烏馳人語靜，滿溪紅袂櫂歌初。,唐,绝句
无题,晏几道,旖旎仙花解语，轻盈春柳能眠。玉楼深处绮窗前。梦回芳草夜，歌罢落梅天。沈水浓熏绣被，流霞浅酌金船。绿娇红小正堪怜。莫如云易散，须似月频圆。,宋,词
次韻學士重陽雪中見招不赴前後十六首  其一六,洪皓,胸中耿耿向誰陳，舌在形羸强集神。佩印已慚蘇季子，埋名誰誌李元賓。乞糧儻死呼庚癸，貴格何須足乙辛。秪恐數窮爲鬼錄，扁舟阻泛五湖春。,唐,律诗
无题,朱敦儒,老人谙尽人间苦。近来恰似心头悟。九九是重阳。重阳菊散芳。出门何处去。对面谁相语。枕臂卧南窗。铜炉柏子香。,宋,词
无题,魏了翁,早岁腾身隮辇路。秋月春风，只作浑闲度。手挟雷公驱电母。袖中双剑蛟龙舞。如此壮心空浪许。四十明朝，忍把流年数。又过一番生日去。寿觞羞对亲朋举。,宋,词
无题,王沂孙,层绿峨峨，纤琼皎皎，倒压波痕清浅。过眼年华，动人幽意，相逢几番春换。记唤酒寻芳处，盈盈褪妆晚。已销黯。况凄凉、近来离思，应忘却、明月夜深归辇。荏苒一枝春，恨东风、人似天远。纵有残花，洒征衣、铅泪都满。但殷勤折取，自遣一襟幽怨。,宋,词
无题,吴潜,安晚堂前，梅开尽、都无留萼。依旧是、铁心老子，故情堪托。长恐寿阳脂粉污，肯教摩诘丹青摸。纵沈香、为榭彩为园，难安著。高节耸，清名邈。翻李俗，粗桃恶。但山矾行辈，可来参错。六出不妨添羽翼，百花岂愿当头角。尽暗香、疏影了平生，何其乐。,宋,词
无题,刘过,画鹢凌空，红旗翻雪，灵鼍震雷。叹沈湘去国，怀沙吊古，江山凝恨，父老兴哀。正直难留，灵修已化，三户真能存楚哉。空江上，但烟波渺渺，岁月洄洄。持杯。西眺徘徊。些千载忠魂来不来。谩争标夺胜，鱼龙喷薄，呼声贾勇，地裂山摧。香黍缠丝，宝符插艾，犹有樽前儿女怀。兴亡事，付浮云一笑，身在天涯。,宋,词
无题,管鉴,一年春事到酴醿。何处更花开。莫趁垂杨飞絮，且随红药翻阶。倦游老矣，肯因名宦，孤负衔杯。寄语故园桃李，明年留待归来。,宋,词
无题,晁补之,原桑飞尽霜空杳。霜夜愁难晓。油灯野店怯黄昏。穷途不减酒杯深。故人心。羊山古道行人少。也送行人老。一般别语重千金。明年过我小园林。话如今。,宋,词
无题,无名氏,五日都无一日阴。住来车马闹如林。葆真行到烛初上，丰乐游归夜已深。人未散，月将沈。更期明夜到而今。归来尚向灯前说，犹恨追游不称心。,宋,词
无题,张孝祥,南州名酒，北园珍果，都与黄香为寿。风流文物是家传，睨血指、旁观袖手。东风消息，西山爽气，总聚君家户牖。旧时曾识玉堂仙，在帝所、频开荐口。,宋,词
奉和聖製重陽日即事六韻,權德輿,嘉節在陽數，至歡朝野同。恩隨千鍾洽，慶屬五稼豐。時菊洗露華，秋池涵霽空。金絲響仙樂，劒舃羅宗公。天道光下濟，睿詞敷大中。多慙撃壤曲，何以荅堯聰。,唐,诗
无题,周密,新雨洗晴空。碧浅眉峰。翠楼西畔画桥东。柳线嫩黄才半染，眼眼东风。绣户掩芙蓉。帐减香筒。远烟轻霭弄春容。雁雁又归莺未到，谁寄愁红。,宋,词
无题,毛滂,白玉阑边自凝伫。满枝头、彩云雕雾。甚芳菲、绣得成团，砌合出、韶华好处。暖风前、一笑盈盈，吐檀心、向谁分付。莫与他、西子精神，不枉了、东君雨露。,宋,词
无题,方千里,四山翠合，一溪碧绕秋容靓。波定。见鹭立鱼跳动平镜。修林散步屧，古木通幽径。风静。烟雾直、池塘倒晴影。流年旧事，老矣尘心莹。还暗省。点吴霜、憔悴愧潘令。梦忆江南，小园路迥。愁听。叶落辘轳金井。,宋,词
留臺賓客李公挽辭二首  其一,蘇頌,奕世儒纓胄，清朝翰墨臣。裁成五色詔，出擁兩朱輪。柏署分曹佚，銅樓拜命新。如何止中壽，志未展經綸。,唐,律诗
无题,刘将孙,流水断桥，坏壁春风，一曲韦娘。记宰相开元，弄权疮痏，全家骆谷，追骑仓皇。彩凤随鸦，琼奴失意，可似人间白面郎。知他是，燕南牧马，塞北驱羊。啼痕自诉衷肠。尚把笔低徊愧下堂。叹国手无棋，危涂何策，书窗如梦，世路方长。青冢琵琶，穹庐笳拍，未比渠侬泪万行。二十载，竟何时委玉，何地埋香。,宋,词
病中詩十五首 歲暮呈思黯相公皇甫朗之及夢得尚書,白居易,歲暮皤然一老夫，十分流輩九分無。莫嫌身病人扶侍，猶勝無身可遣扶。,唐,绝句
无题,陈著,霁晓楼台，斜阳渡口，凉腋新声初到。占断清阴，随意自成宫调。看取次、颤引薰风，想无奈、露餐清饱。有时如、柔袅𥱧丝，忽如笙咽转娇妙。谁知忧怨极处，轻把宫妆蜕了，飞吟枝杪。耳畔如今，凄感又添多少。愁绪正、萦绕妆台，怎更禁、被他相恼。送残音、立尽黄昏，月明深院悄。,宋,词
无题,卢祖皋,间院宇。独自行来行去。花片无声帘外雨。峭寒生碧树。做弄清明时序。料理春酲情绪。忆得归时停棹处。画桥看落絮。,宋,词
无题,谢枋得,十五年来，逢寒食节，皆在天涯。叹雨濡露润，还思宰柏，风柔日媚，羞看飞花。麦饭纸钱，只鸡斗酒，几误林间噪喜鸦。天笑道，此不由乎我，也不由他。鼎中炼熟丹砂。把紫府清都作一家。想前人鹤驭，常游绛阙，浮生蝉蜕，岂恋黄沙。帝命守坟，王令修墓，男子正当如是邪。又何必，待过家上冢，画锦荣华。,宋,词
无题,李处全,杜鹃只管催归去。知渠教我归何处。故国泪生痕。那堪枕上闻。严装吾已具。泛宅吴中路。弭棹唤东邻。江东日暮云。,宋,词
无题,赵长卿,讲柳谈花，我从来口快，忺说他家。眼前见了，无限楚女吴娃。千停万稳，较量来、终不如他。便做得，宫仪院体，歌谈不带烟花。从前万事堪夸。爱拈笺弄管，锦字敧斜。新来与人臑著，不许胡巴。嚎懑谩惹，料福缘、浅似他些。谁为我，传诗递曲，殷勤题上窗纱。,宋,词
江行無題一百首 二十二,錢珝,帶舟維古岸，還似阻西陵。箕伯無多怒，回頭詎不能。,唐,绝句
天柱峰（題擬）,李明,天柱一峰藏日月，洞門千仞鎖雲雷。（見《輿地紀勝》卷四六《安慶府》。）（按：《天柱山志》收白居易《題天柱峰》，其三四兩句與此同，詳本書卷二八。）。,唐,词
无题,赵蕃,何地无溪祗欠人。有翁年八十，住其滨。直钩元不事丝缗。优游尔，聊以遂吾身。陶令赋归辰。未尝轻出入，犯风尘。江洲太守独情亲。庐山醉，谁主复谁宾。,宋,词
无题,陈人杰,世路如秋，万里萧条，君何所之。想鲈乡烟水，尚堪垂钓，虎丘泉石，尽可题诗。橙弄霜黄，芦飘雪白，何处西风无酒旗。经行地，有会心之事，好吐胸奇。一邱封了要离。问世上男儿今有谁。但一尊相属，居然感慨，扁舟独往，可是嶔崎。齐邸歌鱼，扬州跨鹤，风味浅深君自知。匆匆去，算梅边春动，又是归期。,宋,词
无题,赵彦端,千种繁春，春已去、翩然无迹。谁信道、荼䕷枝上，静中留得。晓镜洗妆非粉白，晚衣弄舞馀衫碧。粲宝钿、珠珥不胜持，浓阴夕。金翦度，还堪惜。霜蝶睡，无从觅。知多少、好词清梦，酿成冰骨。天女散花无酒圣，仙人种玉惭香德。怅攀条、记得鬓丝青，东风客。,宋,词
古苑杏花,張籍,廢苑杏花在，行人愁到時。獨開新塹底，半露舊燒枝。晚色連荒轍，低陰覆折碑。茫茫古陵下，春盡又誰知。,唐,律诗
无题,曹勋,清昼静居香冷，风动万年枝。凉应兑卦体。秋色鸣轻飔。冥心运正一。御铁牛、耕寸地。都种金钱花，秀色照戊己。新霜万物凋谢，我常无为。冲起浩然气。抱冲和，人间世。登高共赏宴，泛东篱。菊尽醉。谁会。登高意表、迥出凡尘外。,宋,词
无题,苏轼,昨夜秋风来万里。月上屏帏，冷透人衣袂。有客抱衾愁不寐。那堪玉漏长如岁。羁舍留连归计未。梦断魂销，一枕相思泪。衣带渐宽无别意。新书报我添憔悴。,宋,词
无题,曾宏正,风月无尽藏，泉石有膏肓。古今桂岭奇胜，骚客费平章。不假鬼谋神运，自是地藏天作，圆魂镇相望。举首吸空翠，赤脚踏沧浪。惊龙卧，攀栖鹘，翳鸾凰。秋爽一天凉露，桂子更飘香。坐我水精宫阙，呼彼神仙伴侣，大杓挹琼浆。主醉客起舞，今夕是何乡。,宋,词
安居,戴昺,安居元自好，春晝更遲遲。雪涌煎茶鼎，雲生浴硯池。栽荷填廢沼，移竹補疎籬。猶有閑光景，欹眠續舊詩。,唐,律诗
和春閨雜詠,趙希逢,春溪買得柳穿魚，酒興飄飄生室廬。試問斗藏能有幾，想應不似步兵厨。,唐,绝句
无题,葛长庚,有一修行法，不用问师傅。教君只是，饥来吃饭困来眠。何必移精运气，也莫行功打坐，但去净心田。终日无思虑，便是活神仙。不憨痴，不狡诈，不风颠。随缘饮啄，算来命也付之天。万事不由计较，造物主张得好，凡百任天然。世味只如此，拚做几千年。,宋,词
謝君儀寄新茶二首  其一,郭祥正,建溪春物早，正月有新茶。得自參軍掾，分來居士家。輾開黳玉餅，湯濺白雲花。一啜清魂魄，醇醪豈足誇。,唐,律诗
无题,李漳,迢迢郎意，盈盈妾恨，今夕鹊桥欲度。世间儿女一何痴，斗乞巧、纷纷无数。遥知此际，有人孤坐，心切天街云路。好因缘是恶因缘，梦魂远、阳台雨暮。,宋,词
李相薨後題斷金集,令狐楚,一覽斷金集，載悲埋玉人。牙弦千古絕，珠淚萬行新。,唐,绝句
无题,无名氏,彻晓华灯照凤城。犹嗔宫漏促天明。九重天上闻花气，五色云中应笑声。频报道，奏河清。万民和乐见人情。年丰米贱无边事，万国称觞贺太平。,宋,词
周秀才出家求頌,釋正覺,標心脫帽法丹霞，借力堂前剗草些。塞上不須嗟失馬，杯中端欲斷疑蛇。久懷甘露濯塵骨，將意叢林開覺華。古渡雪蘆明月共，一壺秋色屬吾家。,唐,律诗
无题,魏了翁,溥露浸秋色，零雨濯湖弦。做成特地风月，管领老臞仙。雁落村间柸影，鱼识桥边柱杖，虑澹境长偏。祗恐未免耳，惊搅日高眠。龙握节，貂插案，鹿衔轓。於公元只馀事，所乐不存焉。手植蓝田种子，无数阶庭成树，郁郁紫生烟。富贵姑勿道，借问此何缘。,宋,词
无题,史达祖,睡袖无端几摺香。有人丹脸可占霜。半窗月印梅犹瘦，一律瓶笙夜正长。情艳艳，酒狂狂。小屏谁与画鸳鸯。解衣恰恨敲金钏，惊起春风傍枕囊。,宋,词
奉陪使君十四叔晚憩大雲門寺,錢起,野寺千家外，閑行晚暫過。炎氛臨水盡，夕照傍林多。境對知心妄，人安覺政和。繩牀搖麈尾，佳趣滿滄波。,唐,律诗
尋山,葛勝仲,檻泉依石古名馗，細轉輕流有令姿。不覺籃輿歸日暮，坐憐清泚住多時。,唐,绝句
晚步,吳儆,水靜偏明眼，山高不受塵。晴沙棲白鳥，野渡集歸人。問字誰持酒，行歌有負薪。娟娟孤月影，獨覺向人新。,唐,律诗
鶴媒歌,陸龜蒙,偶繫漁舟汀樹枝，因看射鳥令人悲。盤空野鶴忽然下，背翳見媒心不疑。媒閑靜立如無事，清唳時時入遙吹。裴回未忍過南塘，且應同聲就同類。梳翎宛若相逢喜，祗怕纔來又驚起。窺鱗啄藻乍低昂，立定當胸流一矢。媒歡舞躍勢離披，似諂功能邀弩兒。雲飛水宿各自物，妬侶害羣猶爾爲。而況世間有名利，外頭笑語中猜忌。君不見荒陂野鶴陷良媒，同類同聲真可畏。,唐,词
无题,张炎,绣屏开了。惊诗梦、娇声啼破春悄。隐将谱字转清圆，正杏梁声绕。看帖帖、蛾眉淡扫。不知能聚愁多少。叹客里凄凉，尚记得当年雅音，低唱还好。同是流落殊乡，相逢何晚，坐对被真花恼。贞元朝士已无多，但暮烟衰草。未忘得春风窈窕。却怜张绪如今老。且慰我留连意，莫说西湖，那时苏小。,宋,词
送潘端州出殯以風甚渡江中流而不濟有作,洪朋,戒徒事晨征，肅舲逗江滸。屯雲蔽寒岑，衝飆卷秋浦。波驚飛櫓妨，景短執引阻。垂堂戒曩哲，矧乃將恐懼。長年告我還，風力方軒舉。恍疑柳車張，猶認鷺縗聚。蹙浪鬰飛翻，涌烟迷處所。江水日夜流，何由賞心晤。,唐,诗
无题,苏轼,红粉莫悲啼，俯仰半年离别。看取雪堂坡下，老农夫凄切。明年春水漾桃花，柳岸隘舟楫。从此满城歌吹，看黄州阗咽。,宋,词
无题,辛弃疾,水底明霞十顷光。天教铺锦衬鸳鸯。最怜杨柳如张绪，却笑莲花似六郎。方竹簟，小胡床。晚风消得许多凉。背人白鸟都飞去，落日残□更断肠。,宋,词
回至泰陽村得家信二首  其一,張鎡,乾鵲飛鳴遶路隅，長須迎望果持書。雞豚本自無煩餉，七日山行慣食蔬。,唐,绝句
雨後望雲,張嵲,歲序屬殘臘，雲容先發春。氛氲迎近壑，亂鬈靄遥津。暮色含微雨，林滋被細筠。憂居時物變，有淚洒蒼旻。,唐,律诗
題趙獻可撫幹池亭,葛紹體,浸碧虛亭煙水中，參差荷渚小橋東。露花相對立清曉，閑裏絲桐歌舜風。,唐,绝句
北山,釋紹曇,占斷幽都立孤危，周遭密布險崖機。翻身斗裏深藏穩，斫額人多到頂稀。,唐,绝句
无题,赵师侠,露冷天高，秋气爽、千林叶落。惊初见、小桃枝上，盛开红萼。浅淡胭脂经雨洗，剪裁玛瑙如云薄。问素商、何事斗春工，施丹艧。芙蓉苑，颜如灼。曾暗与，花王约。要乘秋名字，并传京洛。回首瑶池高宴处，桂花香里骖高鹤。但莫教、容易逐西风，轻飘却。,宋,词
无题,汪莘,志可洞金石，气可塞堪舆。问君所志安在，富贵胜人乎。看取首阳二子，叩住孟津匹马，天讨不枝梧。特立浮云外，大块可齐驱。铁可折，玉可碎，海可枯。不论穷达生死，直节贯殊途。立处孤峰万仞，袖里青蛇三尺，用舍付河图。晞汝阳阿上，濯汝洞庭河。,宋,词
无题,张抡,天机深远。不遇真仙争得见。欲下工夫。须是先寻偃月炉。抽添运用。火候不明□妄动。毫发才差。只恐灵根□□芽。,宋,词
无题,萧廷之,九曲江头逆浪，霎时冲过天心。昆仑顶上水澄澄。酝就琼浆自饮。便向此时采取，河车搬运无停。阴阳一气自浮沈。锁闭玉关牢稳。,宋,词
无题,赵以夫,水天一色。正四野秋高，千古愁极。多少黄花密意，付他欢伯。楼前马戏星球过，又依稀、东徐陈迹。一时豪俊，风流济济，酒朋诗敌。画不就、江东暮碧。想阅尽千帆，来往潮汐。烟草萋迷，此际为谁心恻。引杯抚剑凭高处，黯消魂、目断天北。至今人笑，新亭坐间，泪珠空滴。,宋,词
小孤二絕句  其一,李流謙,蜀犀無用苦奔忙，百尺江心如許長。無數鸕鷀巢徹頂，只將險絕作尋常。,唐,绝句
无题,晁补之,斜日东风深院。绣幕低迷归燕。潇洒小屏娇面，仿佛灯前初见。与选筵中，银盆半拆姚黄，插向凤凰钗畔。微笑遮纨扇。教展香裀，看舞霓裳促遍。红飐翠翻，惊鸿乍拂秋岸。柳困花慵，盈盈自整罗巾，须劝倒金盏。,宋,词
无题,葛长庚,翠幄张天见未曾。驼峰鹅掌出庖烹。醉酣浑是迷天地，但见尊前万点星。人似玉，酒如饧。果盘簇饤不知名。东风吹我三山下，如在神霄上帝庭。,宋,词
无题,晏几道,心期休问。只有尊前分。勾引行人添别恨。因是语低香近。劝人满酌金锺。清歌唱彻还重。莫道后期无定，梦魂犹有相逢。,宋,词
无题,苏轼,些小白须何用染。几人得见星星点。作郡浮光虽似箭。君莫厌。也应胜我三年贬。我欲自嗟还不敢。向来三郡宁非忝。婚嫁事稀年冉冉。知有渐。千钧重担从头减。,宋,词
次王元吉詠梅,高鵬飛,約略陽和動琯灰，南枝已冠百花魁。莫教隴驛携春去，且向羅浮喚夢回。玉骨風標自仙種，鐵腸賦詠謾多才。只應賸結青青子，調鼎功夫看後來。,唐,律诗
句,蕭曰復,民得食天全命脈，令從心地起根芽。,唐,诗
无题,无名氏,东风报暖，到头嘉气渐融怡。巍峨凤阙，起鳌山万仞，争耸云涯。梨园弟子，齐奏新曲，半是埙篪。见满筵、簪绅醉饱，颂鹿鸣诗。,宋,词
世弼讀白樂天放言詩倣其體依前韵作數首見寄因和答之亦倣樂天之體  其四,歐陽澈,言行樞機宜慎發，利名韁鎖苦縈身。無非入市攫金客，誰似臨畦抱罋人。鴻雁弟兄猶列序，虎狼父子尚相親。刀錐不用争蝸角，請學當時闕黨鄰。,唐,律诗
瓦店雨作四首  其四,楊萬里,近岸人家欲閉門，遠林煙樹半昏昏。鸕鷀白鷺歸何晚，今夜定投何處村。,唐,绝句
无题,晁补之,银烛将残，玳筵初散，依旧愁绪。醉里凝眸，娇来纵体，此意难分付。怜伊只似，风前轻燕，好语暂来还去。重楼静，珠帘休下，待扫画梁留住。青娥浩齿，云鬓花面，见了绮罗无数。只你厌厌，教人竟日，一点无由诉。如今拼了，萦眠惹梦，没个顿身心处。深诚事，骖鸾解佩，是许未许。,宋,词
句,鄧遠舉,翠雲卧石千巖冷，黄葉呼風萬里秋。,唐,诗
无题,王沂孙,扫西风门径，黄叶凋零，白云萧散。柳换枯阴，赋归来何晚。爽气霏霏，翠蛾眉妩，聊慰登临眼。故国如尘，故人如梦，登高还懒。数点寒英，为谁零落，楚魄难招，暮寒堪揽。步屧荒篱，谁念幽芳远。一室秋灯，一庭秋雨，更一声秋雁。试引芳樽，不知消得，几多依黯。,宋,词
无题,高观国,玉洁生英，冰清孕秀，一枝天地春早。素盟江国芳寒，旧约汉宫梦晓。溪桥独步，看洒落、仙人风表。似妙句、何逊扬州，最惜细吟清峭。香暗度、照影波渺。春暗寄、付情云杳。爱随青女横陈，更怜素娥窈窕。调羹雅意，好赞助、清时廊庙。羡韵高、只有松筠，共结岁寒难老。,宋,词
三月二十日夢人持獼猴見贈乞詩口舌,釋德洪,長臂幽姿要性靈，寫經欣得爾添瓶。不須睡著惺惺著，窗外聞人喚便應。,唐,绝句
无题,杨无咎,秋水明眸、翠螺堆发。却扇坐、羞落庭花，凌波步、尘生罗袜。芳心发。分付春风，恰当时节。渐解愁花怨月。忒贪娇劣。宁宁地、情态于人，惺惺处、语言低说。相思切。不见须臾，可堪离别。,宋,词
无题,侯置,漏云初见六花开。惊巧妒江梅。飘洒元戎小队，玉妆旌旆归来。恩同化手，春回陇亩，欢到尊罍。记取明朝登览，绿漪惟有秦淮。,宋,词
見兒侄唱酬次韵五首  其五,蘇轍,西湖雖不到，甘井竊餘凉。三伏罷飲酒，桂漿携一觴。冠者五六人，起舞互低昂。人生有離合，此歡未易忘。,唐,律诗
无题,柳永,追悔当初孤深愿。经年价、两成幽怨。任越水吴山，似屏如障堪游玩。奈独自、慵抬眼。赏烟花，听弦管。图欢笑、转加肠断。更时展丹青，强拈书信频频看。又争似、亲相见。,宋,词
无题,刘克庄,御屏录了，冰衔换了，酷似香山居士。草堂丹灶莫留他，且领取、忠州刺史。移来芳树，摘来珍果，压尽来禽青李。三千年一荐金盘，又不是、玄都栽底。,宋,词
无题,晏几道,芦鞭坠遍杨花陌，晚见珍珍。疑是朝云。来作高唐梦里人。应怜醉落楼中帽，长带歌尘。试拂香茵。留解金鞍睡过春。,宋,词
寄林平山,顧逢,登高先一日，扶病强相辭。幾度懷君處，孤燈獨坐時。爐溫餘篆在，雞唱和聲隨。安得相同醉，狂歌別後詩。,唐,律诗
无题,无名氏,鹅黄初吐。无数蜂儿飞不去。别有香风。不与南枝斗浅红。凭谁折取。拟把玉人分付与。碧玉搔头。淡淡霓裳人倚楼。,宋,词
去春與景仁同至河陽謁晦叔館於府之後園既去晦叔名其館曰禮賢夢得作詩以紀其事光雖愧其名亦作詩以繼之,司馬光,蓬飛匏繫十餘年，並蔭華榱出偶然。郭隗金臺雖見禮，華歆龍尾豈能賢。浮雲世味閑先薄，寒柏交情老更堅。明日河梁即分首，人生樂事信難全。,唐,律诗
初秋夜坐,楊億,明河如練出城隅，朱火西流暑氣徂。顧兔一輪浮月桂，流螢數點入煙蕪。迢迢宫漏傳銀箭，淅淅天風下白榆。岸幘微吟自忘寐，披衣閒起遶庭梧。,唐,律诗
證道歌  其二一六,釋印肅,數他珍寶有何益，倚門傍戶癡心急。被伊輕賤且無言，衣裏明珠猶未識。,唐,绝句
乞菖蒲,釋祖可,飽聞雲根九節，不改四時鬰然。願見明窗棐几，淺葉瘦碧相鮮。,唐,其他
无题,葛长庚,天下云游客，气味偶相投。暂时相聚，忽然云散水空流。饱饫闽中风月，又爱浙间山水，杖屦且逍遥。太上包中下，只得个无忧。是和非，名与利，一时休。自家醒了，不成得恁地埋头。任是南州北郡，不问大张小李，过此便相留。且吃随缘饭，莫作俗人愁。,宋,词
奉酬竇郎中早入省苦寒見寄,楊巨源,玄冥怒含風，羣物戒嚴節。空山頑石破，幽澗層冰裂。題詩金華彥，接武丹霄烈。曠懷玉京雲，孤唱粉垣雪。窮陰總凝沍，正氣直肅殺。天狼看墜地，霜兔敢拒穴。悠然蓬蒿士，亦得奉朝謁。羸驂苦遲遲，單僕怨切切。端闈仙階邃，廣陌凍橋滑。旭日鴛鴦行，瑞煙芙蓉闕。司寒申鄭重，成歲在凜冽。謝監逢酒時，袁生閉門月。漸思霜霰減，欲報陽和發。誰家挾纊心，何地當罏熱。慘舒能一改，恭聽遠者說。,唐,诗
无题,仇远,敛双蛾、冷雨立毡车，离思上青枫。想天阶辞辇，长门分镜，征骑西东。应被婵娟早误，谁遣出深宫。鸾袖不堪绾，前事成空。独掩琵琶无语，恨主恩太薄，泪脸弹红。又争如汉月，深夜照帘栊。草青青、年年归梦，算北来、应自有征鸿。还堪笑，玉关何事，不锁春风。,宋,词
无题,李流谦,一翦秋光，阿谁洗得无纤滓。冰盘彻底。人也清如此。万里归来，著个斑衣戏。慈颜喜。问君不醉。更遣何人醉。,宋,词
予從元德弟借到西廊書齋朝夕其間今二年矣戲題作病僧寮且賦三絕  其三,裘萬頃,朝來寮外望西山，正在雲煙縹緲間。既欲與山爲保社，不妨身世似雲閑。,唐,绝句
无题,岳珂,铜彝绣箔。风流不到临春阁。婆娑清影来岩壑。梅魄兰魂，香染九秋萼。蕊仙拥下青瑶幕。粟肌透入黄金约。有人奚酉逢鱼摸。欲插还羞，重把鬓云掠。,宋,词
章華臺  其一,李綱,斷壠連岡雲夢西，楚王宫殿尚遺基。桂花半落垂黄橘，想見章華九月時。,唐,绝句
謝范信中鈐轄惠笋炙,張擴,野人敗壁屋數椽，枯腸如龜復如蟬。未憂飽死笑方朔，且要臞形追列仙。故園千本籜龍兒，輕靁殷戶争蜿蜒。凍泥封根手自斸，一箸可當百味鮮。朅來曹南風土惡，虀飯酸嘔羊酪羶。君家何從得此品，新馥惠我驚饞涎。便當過門乞餘炙，未信羮釡聲轑然。,唐,诗
无题,贺铸,叠鼓嘲喧，彩旗挥霍，苹汀薄晚，兰舟催解。别浦潮平，小山云断，十幅饱帆风快。回想牵衣，愁掩啼妆，一襟香在。纨扇惊秋，菱花怨晚，谁共蛾黛。何处玉尊空，对松陵正美，鲈鱼苽菜。露洗凉蟾，潦吞平野，三万顷非尘界。览胜情无奈。恨难招、越人同载。会凭紫燕西飞，更约黄鹂相待。,宋,词
无题,蔡伸,浅褐衫儿寿带藤。碾花如意枕冠轻。凤鞋弓小称娉婷。约略梳妆随事好，出尘标韵出尘清。一枝梅映玉壶冰。,宋,词
无题,卫宗武,聚林园芳景，尽输韩圃陶篱。任雨虐风饕，露凝霜压，丛木离披。正色幽香不减，与冬兰、并秀结心知。天赋花中名节，不教桃李同时。清奇。秋后尤宜。浮卉尽、尚芬菲。称处士庭除，先生简册，声续吾伊。便好竹间松下，擅晚芳、长伴岁寒姿。懊恨携樽已晚，明年来把花枝。,宋,词
緣識  其二○,宋太宗,泥丸本是命根宮，消息臨時語話通。大道比來行氣術，其餘效驗藉陰功。物情之理皆清浄，造化玄微事莫同。珍重此言深可意，腹中日運鼎花空。,唐,律诗
雜興四首  其三,趙蕃,不見澗底松，樹子元楚楚。長大今幾年，植立無風雨。一朝建明堂，未免斤斧苦。斤斧不爲傷，掄材固其所。,唐,律诗
无题,向子諲,瑶田银海。浩色难为对。琪树照人间，晓然是、华岩境界。万年松径，一带旧峰峦，深掩覆，密遮藏，三昧兴无碍。金毛狮子，打就休惊怪。片片上红炉，且不可、将情作解。有无不道，泯绝去来今，明即暗，暗还明，只个长不昧。,宋,词
東窗偶書二首  其一,陸游,東窗終日靜愔愔，消盡平生幻妄心。秋氣未催群木脫，者懷先感百蟲吟。屏風疊邃思廬阜，冠子峰高憶少林。安得吾身且强健，一藤隨處更幽尋。,唐,律诗
无题,周密,波影暖浮玉甃，柳阴深锁金铺。湘桃花褪燕调雏。又是一番春暮。碧柱情深凤怨，云屏梦浅莺呼。绣窗人倦冷熏垆。帘影摇花亭午。,宋,词
无题,赵彦端,冰练新裁月见羞。墨花飞作淡云浮。宜歌宜笑不妨秋。约腕半笼衫草碧，洗妆初失黛蛾愁。嫩凉轻暑奈风流。,宋,词
无题,张鎡,晓来闲立回塘。一襟香。玉飐云松风外、数枝凉。相并浑如私语，恼人肠。飞去方知白鹭、在花旁。,宋,词
无题,张辑,西风扬子江头路。扁舟雨晴呼渡。岸隔瓜洲，津横蒜石，摇尽波声千古。诗仙一去。但对峙金焦，断矶青树。欲下斜阳，长淮渺渺正愁予。中流笑与客语。把貂裘为浣，半生尘土。品水烹茶，看碑忆鹤，恍似旧曾游处。聊凭陆諝。问八极神游，肯重来否。如此江山，更苍烟白露。,宋,词
无题,净圆,娑婆苦，光影急如流。宠辱悲欢何日了，是非人我几时休。生死路悠悠。三界里，水面一浮沤。纵使英雄功盖世，祗留白骨掩荒丘。何似早回头。,宋,词
无题,吴潜,溪上秋来晚更宜。夕阳西下处，碧云堆。谁家舟子采莲归。双白鹭，惊起背人飞。烟水渐凄迷。渔灯三数点，乍明时。西风一阵白苹湄。凝伫久，心事有谁知。,宋,词
嫁女詩 六,嵩嶽諸仙,五十餘年四海清，自親丹藥得長生。若言盡是仙桃力，看取神仙簿上名。,唐,绝句
无题,苏轼,霞苞电荷碧。天然地、别是风流标格。重重青盖下，千娇照水，好红红白白。每怅望、明月清风夜，甚低迷不语，妖邪无力。终须放、船儿去，清香深处住，看伊颜色。,宋,词
明堂慶成頌  其五,徐鹿卿,時維秋季，涓吉中辛。本以忱敬，秩以儀文。,唐,其他
正因法孫命工繪吾幻質炷禮請贊,釋普寧,箇樣面嘴，阿誰敢擬。威凜凜生，氣憤憤地。臨濟德山，望風敬畏。和蘇嚕之。,唐,其他
冬夜,陸游,杞菊家風有自來，充饑藜糝不盈杯。雲迷野渡一聲雁，雪暗山村千樹梅。宴坐何妨面庵壁，長吟且復畫爐灰。歲殘尚恨新春遠，欲挽天邊斗柄回。,唐,律诗
无题,晏几道,淡水三年欢意，危弦几夜离情。晓霜红叶舞归程。客情今古道，秋梦短长亭。渌酒尊前清泪，阳关叠里离声。少陵诗思旧才名。云鸿相约处，烟雾九重城。,宋,词
荅王無功入長安詠秋蓬見示,辛學士,托根雖異所，飄葉早相依。因風若有便，更共入雲飛。,唐,绝句
无题,欧阳修,碧藓回廊，绿杨深院。偷期夜入帘犹卷。照人无奈月华明，潜身却恨花深浅。密约如沈，前欢未便。看看掷尽金壶箭。阑干敲遍不应人，分明帘下闻裁剪。,宋,词
无题,黄机,短策飘飘胜著鞭。携壶与客洗愁颜。兴到为君拚剧饮。狂甚。论诗说剑口澜翻。画烛烧残花影褪。长鲸要使百川乾。醉处不知谁氏子。只记。开窗临水便迎山。,宋,词
次韻芻父上巳日同遊朱園四首  其二,蘇泂,野水青山非昔祠，奠觴那復計醇醨。拋梁有詠誰其續，除却靈均世不知。,唐,绝句
自詒,陸游,健忘閑何害，貪眠老正宜。本心惟泥酒，餘習略存詩。未廢春農業，猶堪幼學師。微官何所戀，請老五年遲。,唐,律诗
无题,朱敦儒,一夜雨声连晓。青灯相照。旧时情绪此时心，花不见、人空老。可惜春光闲了。阴多晴少。江南江北水连云，问何处、寻芳草。,宋,词
和胡端約巖桂六首  其三,蔡戡,羞澀東籬九日黄，拒霜粗俗不宜霜。此花底事小如許，無那惱人風味長。,唐,绝句
无题,王沂孙,夜滴研朱，晨妆试酒，寒树偷分春艳。赋冷吴江，一片试霜犹浅。惊汉殿、绛点初凝，认隋苑、彩枝重翦。问仙丹，炼熟何迟，少年色换已秋晚。疏枝频撼暮雨，消得西风几度，舞衣吹断。绿水荒沟，终是赋情人远。空一似、零落桃花，又等闲、误他刘阮。且留取，闲写幽情，石阑三四片。,宋,词
乙未正月丁丒與舍弟棹小舟窮西溪至愁絕處度不可進乃歸溪側有兩榕甚奇清陰可庇數十榻水東老人嘗飲酒其下云,唐庚,楊梅溪上柳初黄，荆竹岡頭日正長。獨木小舟輕似紙，一尊促席穩于床。樹從坡去無人識，水出山来带藥香。應有居民解秦語，爲言昭代好還鄉。,唐,律诗
无题,刘克庄,敕使竟空反，公不出梅关。当年玉座记忆，仄席问平安。羽扇尉佗城上，野服仙游阁下，辽鹤几时还。赖有蜀耆旧，健笔与书丹。青油士，珠履客，各凋残。四方蹙蹙靡骋，独此尚宽闲。丞相祠堂何处，太傅石碑堕泪，木老瀑泉寒。往者不可作，置酒且登山。,宋,词
无题,欧阳修,五月榴花妖艳烘。绿杨带雨垂垂重。五色新丝缠角粽。金盘送。生绡画扇盘双凤。正是浴兰时节动。菖蒲酒美清尊共。叶里黄骊时一弄。犹瞢忪。等闲惊破纱窗梦。,宋,词
運司園亭 水閣,杜敏求,方池導流水，橫閣上尋丈。晨曦夜月光，罩影相滉漾。游魚時出沒，飛鷗亦下上。終朝倚欄桿杆，不見有風浪。,唐,词
送趙富文倅洪州三首  其三,周必大,南浦飛雲繞棟桴，西山爽氣入魚須。公庭吏散文書靜，許我他時解榻無。,唐,绝句
无题,苏轼,定场贺老今何在。几度新声改。怨声坐使旧声阑。俗耳只知繁手、不须弹。断弦拭问谁能晓。七岁文姬小。拭教弹作辊雷声。应有开元遗老、泪纵横。,宋,词
无题,吴潜,春岸春风荻已芽。推排春事到芦花。只应推上鬓边华。投老未归真左计，久阴得霁且舒怀。红红白白有残葩。,宋,词
无题,欧阳修,画楼钟动君休唱，往事无踪。聚散匆匆。今日欢娱几客同。去年绿鬓今年白，不觉衰容。明月清风。把酒何人忆谢公。,宋,词
得雨霑足遂有豐年意欣然口占,陸游,人事銷沉渺莽中，此身元合付天公。儒生可逐惟求忘，社酒常辭不怕聾。鬰鬰稻苗欣出穗，汪汪陂水告成功。老民莫道渾無用，能爲明時祝歲豐。,唐,律诗
无题,毛滂,憔悴。何郎地。密寄软绡三尺泪。传心语眼郎应记。翠袖犹芬仙桂。愿郎学做蝴蝶子。去去来来花里。,宋,词
寄寇荆山,陳師道,曠士三年別，荆山一顧中。百千人欲死，四六老能工。脫帽頭應白，求田意欲東。口須論世事，目已失飛鴻。,唐,律诗
春寒,周紫芝,楊柳毿毿一水間，梅花憔悴雨𩆓𩆑。春愁已自難禁酒，病骨何由更耐寒。,唐,词
无题,周邦彦,楼上晴天碧四垂。楼前芳草接天涯。劝君莫上最高梯。新笋已成堂下竹，落花都上燕巢泥。忍听林表杜鹃啼。,宋,词
雜詩 十一,無名氏,滿目笙歌一段空，萬般離恨總隨風。多情爲謝殘陽意，與展晴霞片片紅。,唐,绝句
贈廖融,王正己,湖南雖不就卑官，高臥深雲道自安。病起坐當秋閣迥，酒醒吟對夜濤寒。爐中藥熟分僧服，榻上琴閑借我彈。幸遇清朝有良鑒，退身爭忍似方干。（同前）。,唐,词
雞,司馬光,羽短籠深不得飛，久留寧爲稻粱肥。膠膠風雨鳴何苦，滿室高眠正掩扉。,唐,绝句
无题,毛滂,不雨不晴秋气味。酒病秋怀，不做醒松地。初换夹衣围翠被。蔷薇水润衙香腻。旋折秋英餐露蕊。金缕虬团，更试康王水。幽梦不来寻小睡。无言划尽屏山翠。,宋,词
无题,欧阳修,水轩檐幕透薰风。银塘外、柳烟浓。方床遍展鱼鳞簟，碧纱笼。小墀面、对芙蓉。玉人共处霜鸳枕，和娇困、睡朦胧。起来意懒含羞态，汗香融。系裙腰，映酥胸。,宋,词
无题,黄人杰,小春撋就双桃靥。伴他二六尧蓂荚。红绿若为新。个时生玉人。玉人持酒笑。笑与仙翁道。从此百年中，莺花几度封。,宋,词
无题,管鉴,南雪不到地，今雪瑞非常。堆檐平砌，晚来风定转飞扬。浩荡乾坤无际，洗尽蛮烟瘴雾，和气遍遐荒。满眼丰年意，民共乐时康。倚琼楼，临玉树，举瑶觞。高吟低唱，从他减尽少年狂。且趁明年春好，整顿雨犁风箬，归去老农桑。唤起江南梦，先到水云乡。,宋,词
楞伽經,陳藻,若向他經義已詳，此難成句也何妨。昔人誤點經文會，更不回頭狥故常。,唐,绝句
无题,赵师侠,行舟荡漾鸣双桨。江流为我添新涨。指顾隔汀洲。人归心尚留。阳关三叠举。怨柳离情苦。何似莫来休。不来无许愁。,宋,词
无题,苏轼,道字娇讹苦未成。未应春阁梦多情。朝来何事绿鬟倾。彩索身轻长趁燕，红窗睡重不闻莺。困人天气近清明。,宋,词
讀張敬夫南軒集夜夢賦詩,周必大,道學人爭說，躬行少似君。中心惟至一，餘事亦多聞。湖廣規模遠，濂伊講習勤。平生忠與敬，彷彿在斯文。,唐,律诗
无题,赵令畤,雨霁风高天气清。玉盘浮出海，转空明。小窗帘影冷如冰。愁不寐，独自傍阶行。情似浪头轻。一番销欲尽，一番生。无言惆怅到参横。人欲起，鹎鵊几声鸣。,宋,词
无题,夏元鼎,神气精三药，举世没人知。气随精化，镇常神逐气无归。心地不明天巧，业识更缠地网，背却上天梯。今古多豪杰，生死醉如泥。树头珠，潭底日，显金机。两般识破，性命更何疑。活捉金精入木，炼就当初真一，方表丈夫儿。信取玄中趣，端的世间稀。,宋,词
松醪,范成大,松風漱罷讀離騷，翰墨仙翁百代豪。一笑氈裘那辦此，當年嵇阮尚餔糟。,唐,绝句
挽黄夫人,王洋,官棲枳棘莫消魂，身託絲蘿在德門。三后姻聫門戶重，貳卿閲閥德名尊。傷心結蟻靈轜遠，保室鳴鳩道化存。爲問如何慰冥漠，飽聞中外有蘭孫。,唐,律诗
无题,侯置,绿帷剪剪黄金碎。西风庭院清如水。月姊更多情。与人无际明。浓阴遮玉砌。桂影冰壶里。灭烛且徜徉。夜深应更香。,宋,词
无题,徐照,帘影筛金线，炉烟篆翠丝。菰芽新出满盆池。唤起玉瓶添水、养鱼儿。意取钗虫碧，慵梳髻翅垂。相思无处说相思。笑把画罗小扇、觅春词。,宋,词
无题,蔡伸,好在章台杨柳。不禁春瘦。淡烟微雨曲尘丝，锁一点、眉头皱。忆自灞陵别后。青青依旧。万丝千缕太多情，忍攀折、行人手。,宋,词
无题,周紫芝,残月挂征鞍，路长山绕。独拥寒貂犯霜晓。水边林下，孤负此生多少。星星空满鬓，因谁有。不如办个，短蓑长钓。唤取轻鸥伴人老。思量也胜，看人眉头眼脑。世间浑是梦，何时了。,宋,词
无题,无名氏,月到中秋偏莹。乍团圆、早欺我孤影。穿帘共透幕，来寻趁。钩起窗儿，里面故把、灯儿扑烬。看尽古今歌咏。状玉盘、又拟金饼。谁花言巧语、胡厮胫。我只道、尔是照人孤眠，恼杀人，旧都名业镜。,宋,词
呈程可久,趙蕃,微風送落日，餘霞雜停雲。陟彼山之巔，誰識我與君。彭蠡咫尺見，匡廬毫髮分。波瀾似吳淞，岡巘殊勝雲。是間豈無詩，愧我初不文。圖畫亦足寫，摩詰居離羣。裴回竟何得，指點徒加勤。回憩僧所廬，幽闃令人欣。談鋒壯鏖戰，茗椀頻策勳。交游數伯厚，文字從右軍。我是漫瞠若，莫能窺厥垠。少焉復來過，凜然落衣帉。江山恍疑非，林空月紛紜。旁有博士湖，姓名未前聞。何年隠君子，高棲辭世氛。得非羊裘漁，當是植杖耘。至今宴息地，離離幽草薰。人生七十稀，過眼俱蝱蟁。適意何必多，悠悠幾朝曛。君明履霜畦，我正坐水濆。會合且不常，使我生憂慬。何當十日款，誦說心爲醺。庶如逢豫章，其藁一以焚。,唐,诗
同秘書弟賦三老各一首 老兵,劉克莊,昔擁琱戈射鐵簾，可堪蓬鬢映冰髯。金瘡常有些兒痛，斗力今難寸許添。至老安能希駱甲，從初悔不事蒙恬。莫嗟身上衣裘薄，猶向官中請半縑。,唐,律诗
武三思挽歌,李嶠,玉匣金爲縷，銀鉤石作銘。短歌傷薤曲，長暮泣松扃。事往昏朝霧，人亡折夜星。忠賢良可惜，圖畫入丹青。,唐,律诗
无题,徐照,萤飞月里无光色。波水不摇楼影直。每怜宿粉涴啼痕，懒把旧书观字迹。枯荷露重时闻滴。君梦不来谁阻隔。妾身不畏浙江风，飞去飞来方瞬息。,宋,词
无题,陈允平,沁月凝霜。精神好处，曾悟花光。带雪煎茶，和冰酿酒，聊润枯肠。看花小立疏廊。道是雪、如何恁香。几度巡檐，一枝清瘦，疑在蓬窗。,宋,词
无题,欧阳修,十载相逢酒一卮。故人才见便开眉。老来游旧更同谁。浮世歌欢真易失，宦途离合信难期。尊前莫惜醉如泥。,宋,词
圓通院白衣閣  其二,秦觀,一根反本六根同，古佛傳家有此風。滿目紅蕖參翠蓋，不唯門裏獲圓通。,唐,绝句
新安潘侯將行約游山門寺予以濘淖遂止因爲詩以見懷,梅堯臣,蒼山自爲門，呀豁異鎸鑱。路通石壁盡，潦起田穟陷。傍嶺有結廬，潛潭浄於鑑。聞之固欲往，久雨濕泥埿。莫陪太守車，然諾豈誑賺。遥遥橋上去，望望馬猶站。畏滑不肯行，非關惜韉䪌。,唐,词
无题,程节斋,自古人言，庆在子孙，端有由来。看长庚孕李，昴星佐汉，福从人召，瑞自天开。曾忆当年，乃翁熊梦，岂在区区春祀禖。祗凭个、仁心积累，厚德栽培。天工信巧安排。试说与君当一笑哉。记年时此际，嗷嗷万口，俾之粒食，活及婴孩。岁始星周，事还好在，故遣麒麟出此胎。何须问，是兴宗必矣，业广基恢。,宋,词
无题,王义山,南昌奇观，最东湖、好景重重叠叠。谁瞰湖光新佳阁，横挹翠峰嶻辥。十里芙蓉，海神捧出，一镜何明彻。鸢鱼飞跃，活机触处泼泼。容斋巨笔如椽，迎来一记，赢得芳名独。猛忆泛莲前日事，诗社杯盘频设。倚看斜阳，檐头燕子，如把兴亡说。谁迎谁送，一川无限风月。,宋,词
琴曲歌辭  秋思,司空圖,身病時亦危，逢秋多慟哭。風波一搖蕩，天地幾翻覆。孤螢出荒池，落葉穿破屋。,唐,诗
无题,万俟咏,一鞭清晓喜还家。宿醉困流霞。夜来小雨新霁，双燕舞风斜。山不尽，水无涯。望中赊。送春滋味，念远情怀，分付杨花。,宋,词
无题,范成大,晚晴风歇。一夜春折威。脉脉花疏天淡，云来去、数枝雪。胜绝。愁亦绝。此情谁共说。惟有两行低雁，知人倚、画楼月。,宋,词
句,王枳,今朝拜貢盈襟淚，不進新芽是進心。,唐,诗
苦竹行,曾季貍,碧草送春晚，綠陰迎夏凉。輕風摇細麥，淺水出新秧。歲月催人老，田園引興長。一廛如可辦，吾亦學耕桑。,唐,律诗
无题,吕渭老,分钗绾髻，洞府难分手。离觞短阕，啼痕冰舞袖。马嘶霜滑，桥横路转，人依古柳。晓色渐分星斗。怎分剖。心儿一似，倾入离愁万千斗。垂鞭伫立，伤心还病酒。十年梦里婵娟，二月花中豆蔻。春风为谁依旧。,宋,词
无题,张抡,不假□□□□□。□□□□，□□□□□。□□□□□□□。□□□□□□□。□□□□□□□。□□□□，□□□□□。□□□□□□□。□□□□□□□。,宋,词
歸路致語口號,洪适,旌旆摇摇卷碧雲，元戎振旅入城闉。蜚騰廣譽孚朝野，講肄强兵動鬼神。無數冠裳聲聒晝，兩行羅綺艷嬌春。看看夜半朝宣室，便把金犀換玉麟。,唐,律诗
歸航,史彌寧,春岸移舟雪半消，長年忍冷轉塘坳。數聲鴉軋催歸艣，屬玉驚飛上柳梢。,唐,绝句
无题,王炎2,深红数点吹花絮。又燕子、飞来语。远水平芜春欲暮。年年长是，清明时候，故遣人憔悴。竹鸡啼罢山村雨。正寥落、无情绪。猛省从前多少事。绿杨堤上，楼台如画，此景今何处。,宋,词
高齋晚望,柴望,纔是青山便卜鄰，世情那得較紛紜。露含遠岫分爲雨，烟起人家去作雲。柳色晴光扶檻入，鶑聲人語隔窗聞。高齋獨捲重簾坐，花落棋床日未曛。,唐,律诗
晚晴,葛紹體,風頭雨歇靜簷花，渡口人稀解釣蓑。零落斷雲無處著，滿湖秋水夕陽多。,唐,绝句
梨花,袁說友,東風日日點征衣，野闊林疎四望奇。景物賸供行客眼，梨花更索老夫詩。登山趁得春三月，带月猶看雪一枝。七日崎嶇三百里，倡條冶葉故相隨。,唐,律诗
无题,丘崈,素衣苍狗不成妍。何意妒蝉娟。不知高处难掩，终自十分圆。涵万象，独当天。照无边。乾坤呈露，何况人间，大地山川。,宋,词
句  其一二,姚孝錫,詩忙疏酒盞，俸薄減厨煙。,唐,诗
又次前韻兼乞鶴,魏野,君去華亭鶴又殂，眼前空見衆禽雛。欲憑轉乞爲閒伴，許史多情許我無。,唐,绝句
无题,卢祖皋,双鬓晚风前，一笛秋云外。木叶飞时看好山，山亦於人耐。意到偶题诗，饮少先成醉。笑折花枝步短檐，此意无人会。,宋,词
无题,陈允平,听彻南楼鼓。寒宵迥、玉壶冰漏迟度。重温锦幄，低护青毡，曲通朱户。巡檐细嚼寒梅，叹寂寞、孤山伴侣。更信有、铁石心肠，广平几度曾赋。寒深试拥羊裘，松醪自酌，谁伴吟苦。摩挲醉眼，阑干笑拍，白鸥惊去。梁园胜赏重约，渐玉树、琼花处处。怕柳条、未觉春风，青青在否。,宋,词
无题,吴文英,柳暝河桥，莺晴台苑，短策频惹春香。当时夜泊，温柔便入深乡。词韵窄，酒杯长。翦蜡花、壶箭催忙。共追游处，凌波翠陌，连棹横塘。十年一梦凄凉。似西湖燕去，吴馆巢荒。重来万感，依前唤酒银罂。溪雨急，岸花狂。趁残鸦、飞过苍茫。故人楼上，凭谁指与，芳草斜阳。,宋,词
賞春,宋度宗,珠簾翠幕千門曉，麗日和風萬國春。乍雨乍晴雖莫測，無非天地發生仁。,唐,绝句
无题,无名氏,秋深犹带秋初热。未放秋香发。爱他楼下木芙蓉。妆罢三千美女、出唐宫。西湖虽小风光胜。分得钱塘景。这些林木这些山。恰似三贤堂后、凭阑干。,宋,词
无题,刘一止,柳汀烟暮。常记岸帻，风流张绪。酒兴诗情，而今移向，那边佳处。使君自乐萧闲，未肯副、岩廊虚伫。不念寒窗，老人幽梦，追寻无据。,宋,词
坐上和約齋,姜夔,句入冰輪冷，愁因玉宇開。可無如此客，猶恨不能杯。好句長城立，寒鴉結陣來。箜篌莫停手，拚却斷腸回。,唐,律诗
无题,周紫芝,旧日荼䕷时候。酒涴粉香襟袖。老去惜春心，试问孙郎知否。花瘦。花瘦。剪取一枝重嗅。,宋,词
敬和老人覽鏡,洪咨夔,西谷柴車手自巾，風吹不到庾郎塵。回光返照千江月，復命歸根一點春。永晝同窗陶處士，凉宵專席竹夫人。徐公好醜渾休問，認取青銅鏡裏真。,唐,律诗
山寺律僧畫蘭竹圖,牟融,偶來絕頂興無窮，獨有山僧筆最工。綠徑日長袁戶在，紫荃秋晚謝庭空。離花影度湘江月，遺珮香生洛浦風。欲結歲寒盟不去，忘機相對畫圖中。,唐,律诗
无题,陈人杰,禁鼓蓬蓬，忙杀公侯，穴城影中。正花前豪士，宿酲未解，松间逋客，清梦才浓。龙尾危机，犀围长物，何必飞书交子公。人间世，只闲之一字，受用无穷。主人窗户玲珑。悟富贵荣华回首空。向竹梧侧畔，聚先秦录，兰荪里许，吟晚唐风。琴外鸿归，棋边鹭静，天把一丘荣此翁。孙刘辈，枉百年争战，一昧雌雄。,宋,词
无题,吴文英,澄碧西湖，软红南陌，银河地穿。见华星影里，仙棋局静，清风行处，瑞玉圭寒。斜谷山深，望春楼远，无此峥嵘小渭川。一泓地，解新波不涸，独障狂澜。老苏而后坡仙。继菊井嘉名相与传。试摩挲劲石，无令角折，丁宁明月，莫涴规圆。漫结鸥盟，那知鱼乐，心止中流别有天。无尘夜，听吾伊正在，秋水阑干。,宋,词
无题,黄机,东梁山。西梁山。占断长江相对闲。古今双鬓斑。天漫漫。水漫漫。人事如潮多往还。浅颦深恨间。,宋,词
次韻答王拱辰宣徽將交政惠詩,韓琦,適辭鄉邑入平川，春惱輕寒未禁煙。金印此時交大府，銀袍當日接英躔。清衷正渴攄賢藴，窳質前知在化甄。衰病早期還舊里，不循公迹住三年。,唐,律诗
无题,柳永,黄金万缕风牵细。寒食初头春有味。殢烟尤雨索春饶，一日三眠夸得意。章街隋岸欢游地。高拂楼台低映水。楚王空待学风流，饿损宫腰终不似。,宋,词
无题,刘性初,喜首夏清和，槐绿成阴，榴红正朵。仙鹤翩跹，来致千秋贺。南极长明，后天不老，瑞霭浮青琐。满树蟠桃，瑶池捧献，一年一颗。好敞亭台，胜添花柳，时醉时歌，时行时坐。受用黄庭，宝熟丹田火。晓对青山，日吟白发，尽功名江左。戏彩亭边，陶陶自得，有何不可。,宋,词
春苔,孫魴,底物最牽吟，秋苔獨自尋。何時連夜雨，疊翠滿松陰。湘岸荒祠靜，吳宮古砌深。侯門還可惜，長被馬蹄侵。,唐,律诗
秦門 趙高,周曇,趙高胡亥速天誅，率土興兵怨毒痡。豐沛見機羣小吏，功成兒戲亦何殊。,唐,绝句
宮詞一百首  其五六,岳珂,新渠瀰瀰漾波深，千里桑麻藹碧陰。喜動天顔古循吏，催教增秩賜黄金。,唐,绝句
无题,曹勋,凤沼湛碧，莲影明洁，清泛波面。素肌鉴玉，烟脸晕红深浅。占得薰风弄色，照醉眼、梅妆相间。堤上柳垂轻帐，飞尘尽教遮断。重重翠荷净，列向横塘暖。争映芳草岸。画船未桨，清晓最宜遥看。似约鸳鸯并侣，又更与、舂锄为伴。频宴赏，香成阵、瑶池任晚。,宋,词
頌六十二首 二十七,道世,賢人軌玄度，弱喪升虛遷。師通資自發，神光照有緣。應變各殊別，聖錄同靈篇。乘乾因九五，逸響亮三千。法鼓振玄教，龍飛應人天。恬智冥微妙，縹𦕈詠重玄。磐紆七七紀，嘉運莅中旛。挺此四八姿，映蔚華林園。（見同書卷三四《見解篇》）。,唐,词
无题,吴礼之,红日三竿莺百啭。梦回鸳枕离魂乱。料得玉人肠已断。眉峰敛。晓妆镜里春愁满。绿琐窗深难见面。云笺谩写教谁传。闻道笙歌归小院。梁尘颤。多因唱我新词劝。,宋,词
壬戌正月十四日,陸游,老子居然健，上元如許晴。湖平波不起，天闊月徐行。散髮漁舟穩，臨風野笛清。安能擁笳鼓，萬里將幽并。,唐,律诗
蓮花,郭震,臉膩香薰似有情，世間何物比輕盈。湘妃雨後來池看，碧玉盤中弄水晶。,唐,绝句
无题,范成大,少年豪纵。袍锦团花凤。曾是京城游子，驰宝马、飞金鞚。旧游浑似梦。鬓点吴霜重。多少燕情莺意，都泻入、玻璃瓮。,宋,词
夜賦,陸游,八十衰翁久挂冠，今年無酒敵春寒。亂雲入戶雨方急，斷雁叫群燈未殘。蠹簡幸存隨意讀，蝸廬雖小著身寬。支離自笑心猶壯，憂國憂家慮萬端。,唐,律诗
南康縣劉隠居,戴復古,秋風送紈扇，終日御瑶琴。祇可自爲樂，不求人賞音。無心問軒冕，此地即山林。堪笑紅塵客，飄零雪滿簪。,唐,律诗
戲嘲杜宇,鄭清之,呼晴不似鳩知務，報喜何如鵲愛人。有口自鳴誰禁汝，亂啼何必待殘春。,唐,绝句
无题,辛弃疾,龙泉佳处，种花满县却东归。腰间玉若金累。须信功名富贵，长与少年期。怅高山流水，古调今悲。卧龙暂而。算天上、有人知。最好五十学易，三百篇诗。男儿事业，看一日、须有致君时。端的了、休更寻思。,宋,词
偈頌一百六十九首  其一,釋智朋,不立孤危，了無藏覆。掉臂因行，推門入臼。,唐,其他
知府黄寺簿生日  其四,釋紹嵩,器度風標合出塵，高賢應總貴全真。野僧何以伸謠詠，鶴算三千別有春。,唐,绝句
无题,刘克庄,湛湛长空黑。更那堪、斜风细雨，乱愁如织。老眼平生空四海，赖有高楼百尺。看浩荡、千崖秋色。白发书生神州泪，尽凄凉、不向牛山滴。追往事，去无迹。少年自负凌云笔。到而今、春华落尽，满怀萧瑟。常恨世人新意少，爱说南朝狂客。把破帽、年年拈出。若对黄花孤负酒，怕黄花、也笑人岑寂。鸿北去，日西匿。,宋,词
无题,管鉴,楼倚云屏江泻镜。尊俎风流，地与人俱胜。酒力易消风力劲。归时城郭烟生瞑。幕府俊游常许并。可惜佳辰，独阻登临兴。妙语流传空叹咏。一时珠玉交相映。,宋,词
宮梅,李龍高,冰膚綽約活神仙，天上吹香幾許年。見說額妝人去後，低頭無語懶春妍。,唐,绝句
蕨澗曹正叔有詩見寄因以答謝,畢仲游,子學有餘力，我生無定居。與人常不合，謀己一何疏。酒熟同誰酌，詩成懶自書。會須還潁水，高枕閉吾廬。,唐,律诗
雲水,劉攽,雲水東南萬里來，宦情羈思兩悠哉。舊交備禮矜垂老，晚輩多端謗不材。匠石頗知幾死木，火爐容有復然灰。過梅收潦秋風起，待得鴻飛燕子回。,唐,律诗
无题,可旻,为厌娑婆求净土。驰情送想存朝暮。谁信不劳移一步。西方去。楼台隐隐云深处。珠网为光华作雨。金沙布地无尘土。怎不教人思去路。心专注。坐观落日如悬鼓。,宋,词
无题,葛胜仲,秋晚寒斋，藜床香篆横轻雾。闲愁几许。梦逐芭蕉雨。云外哀鸿，似替幽人语。归不去。乱山无数。斜日荒城鼓。,宋,词
无题,萧汉杰,湿逗晚香残。春浅春寒，洒窗填户著幽兰。惨惨凄凄仍滴滴，做出多般。和霰撒珠盘。枕上更阑。芭蕉怨曲带愁弹。绿遍阶前苔一片，晓起谁看。,宋,词
无题,苏轼,海南奇宝。铸出团团如栲栳。曾到昆仑。乞得山头玉女盆。绛州王老。百岁痴顽推不倒。海口如门。一派黄流已电奔。,宋,词
至節筵間喜雪,韓琦,至節開樽就席前，六花飛舞助賓筵。颺空自勝重羅麫，引滿偏宜旋絮綿。合坐歡談霏屑地，幾聲橫笛落梅天。況逢陽復貞亨會，贏取笙歌爛醉眠。,唐,律诗
贈褚明遠,葛立方,今歲難衣食，知聞莫若君。衣裳顛紫鳳，隴畝槁黄雲。主饋婦求去，承家子出分。清才豈長窶，奇相有龜文。,唐,律诗
和宋英叟二首  其二,何夢桂,不堪血淚望長陵，回首松楸又幾春。荒壠牛眠何處是，古經狐首僞邪真。固知遷墓疑非禮，幸有周棺可芘身。若向防丘逢孔父，尚遺馬鬣詔今人。,唐,律诗
无题,苏轼,几共查梨到雪霜。一经题品便生光。木奴何处避雌黄。北客有来初未识，南金无价喜新尝。含滋嚼句齿牙香。,宋,词
无题,利登,淡云荒草秋汀暮，归心又寒烟水。论槛移花，量船载酒，寂寞当年情味。孤蓬夜闭。听四壁松声，欲高还细。似近如遥，露鸿声乱楚天外。蓝桥人断岁久，旧家曾共赏，九华花事。艳雪初融，生香自暖，消得金莲贴地。相思破睡。谩一点琴心，暗关千里。愁怯潮生，晓帆风又起。,宋,词
梁子材宰葉州鄭縣,宋祁,歲滿林光會計期，天緡還賞動慈帷。貪榮壽母咳蘭養，不過忠臣坂道危。雲表晨鳬翻舄影，齋中夜鶴應琴絲。未妨休沐邀清賞，市霧峰蓮共蔽虧。,唐,律诗
雜曲歌辭 簇拍陸州,不詳,西去輪臺萬里餘，故鄉音耗日應疎。隴山鸚鵡能言語，爲報閨人數寄書。,唐,绝句
次韵子椿五首  其二,李之儀,昨夜中秋好月，今朝類試終場。遙想客窗對酒，未知野飯同堂。,唐,其他
无题,汤恢,小院无人，正梅粉、一阶狼藉。疏雨过，溶溶天气，早如寒食。啼鸟惊回芳草梦，峭风吹浅桃花色。漫玉炉、沈水熨春衫，花痕碧。绿縠水，红香陌。紫桂棹，黄金勒。怅前欢如梦，后游何日。酒醒香消人自瘦，天空海阔春无极。又一林、新月照黄昏，梨花白。,宋,词
病酒述懷,陸游,閑處天教著放翁，草廬高卧筰橋東。數莖白髮悲秋後，一醆青燈病酒中。李廣射歸關月墮，劉琨嘯罷塞雲空。古人意氣憑君看，不待功成固已雄。,唐,律诗
病中喜李仲霍王子載見過,晁公遡,春風餞餘寒，山雨留暝色。杜門正卧病，俯仰空四壁。庭空鳥雀至，窗破風雨入。擁爐意無聊，胸次百憂集。肉消時撫髀，嘯罷空抱膝。戶外雲氣昏，春泥汚阡陌。清晨履聲喧，不見車馬迹。忽傳高軒過，未知當何適。僕夫走告予，有客來問疾。起迎屐齒折，頗覺心悅懌。沈痾脫去體，陽氣滿大宅。坐聞枚叟言，汗復淟然出。平身拙自衛，外邪屢見襲。昔嘗倦賓至，束带難自力。今者乃不然，惟恐歸騎急。向來謝交游，正乏君輩客。,唐,诗
无题,李曾伯,人生能有几中秋。人自多愁。月又何愁。老娥今夜为谁羞。云意悠悠。雨意悠悠。自怜踪迹等萍浮。去岁荆州。今岁渝州。可人谁与共斯楼。归去休休。睡去休休。,宋,词
无题,贺铸,杨花落。燕子横川朱阁。常恨春醪如水薄。闲愁无处著。绿野带江山络角。桃叶参差前约。历历短樯沙外泊。东风晚来恶。,宋,词
塵外,葉茵,自有此山扃，疑與浮世隔。清風襲我裳，竹下有來客。,唐,绝句
无题,无名氏,春日芳心，暗香偏向黄昏逗。玉肌寒透。抵死添清瘦。影落横塘，月淡人归后。君知否。一枝先秀。应向东君奏。,宋,词
登耶舍塔,李彭,五峰羅列斗南垂，百代堂堂歌紫芝。一老去爲西伯用，四翁應笑北山移。,唐,绝句
次韵吳季野題岳上人澄心亭,王安石,高亭五月尚寒生，回首塵沙自鬰蒸。砌水亂流穿石底，檻雲高出蔽山層。躋攀欲絕人間世，締構知從物外僧。腸胃坐來清似洗，神奇未怪佛圖澄。,唐,律诗
和徐季功舒蘄道中二十首  其三,王之道,溪流灔灔草凄凄，春日農郊麥穂齊。捲地東風還作惡，片雲隨馬渡溪低。,唐,绝句
无题,仲殊,丛霄逸韵祥烟渺。摇金翠、玲珑三岛。地控全吴，山横旧楚春来早。千里断云芳草。六朝遗恨连江表。都分付、倚楼吟啸。铁瓮城头，一声画角吹残照。带夜潮来到。,宋,词
无题,王观,角声三品。银漏更残将欲尽。盏盏华筵。玉粒琼瓯散又圆。知君洪量。不用推辞须一上。满劝殷勤。祝寿如同福禄星。,宋,词
无题,傅大询,江梅破腊，把一枝来报，□春消息。锦帐银瓶龙麝暖，画烛光摇金碧。雨径桃花，一溪流水，路入神仙宅。云裳羽佩，洞天相会今夕。堂下乐问灵鼍，玉人清唱，舞袖低回雪。富贵风流须道是，天上人间难得。玉镜台边，琼浆盏畔，共说春心切。百年偕老，凤凰楼上风月。,宋,词
君瑞酒來用前韻,鄒浩,蟾影舞花真窈窕，江風吹竹是倫伶。開壺日月欣浮白，放眼乾坤得倍青。,唐,绝句
无题,京镗,与蜀有缘法，见我眼俱青。征车到处，弦管无限作离声。自笑四年留滞，漫说三边安静，分阃愧长城。一念天地阔，万事羽毛轻。欲归去，诗入社，酒寻盟。骎骎双鬓，老矣祗觉壮心惊。虽是东西惟命，已断行藏在己，何必问君平。举似铜梁守，怀抱好同倾。,宋,词
无题,陈三聘,银潢仙仗，离多会少，朝暮世情休妒。夜深风露洒然秋，又莫是、轻分泪雨。云收雾散，漏残更尽，遥想双星情绪。凭谁批敕诉天公，待留住、今宵休去。,宋,词
无题,赵长卿,雪压前村曲径迷。万山寒立玉参差。孤舟独钓一蓑归。别坞时听风折竹，断桥闲看水流澌。一枝冻蕊出疏篱。,宋,词
覽古十四首 八,吳筠,食其昔未偶，落魄爲狂生。一朝君臣契，雄辯何縱橫。運籌康漢業，憑軾下齊城。既以智所達，還爲智所烹。豈若終貧賤，酣歌本無營。,唐,诗
无题,赵师侠,风策策。山迥暮烟横白。淅沥穿林翻败叶。羁怀愁倦客。问宿荒村山驿。谁识离情脉脉。雁足无书孤夜色。音尘千里隔。,宋,词
无题,仲并,隈岩侧。怪生小院香来别。香来别。嫩黄细细，商量齐发。佳人敛笑贪先折。重新为翦斜斜叶。斜斜叶。钗头常带，一秋风月。,宋,词
黄葵,王操,昔年南國看黄葵，雲鬢金釵向後垂。今日林容籬落下，秋風寂寞兩三枝。,唐,绝句
過長林湖西酒家,司空曙,湖草青青三兩家，門前桃杏一般花。遷人到處唯求醉，聞說漁翁有酒賒。,唐,绝句
无题,李石,红粉里，绛金裳。一卮仙酒艳晨妆。醉温柔，别有乡。清暑殿，藕风凉。鸡头擘破误君王。泣梨花，春梦长。,宋,词
鉛山遇霜,陳淳,冒風冒雪冒霜寒，手足胼胝百狀艱。只爲胸中春一點，未能忘世卧溪山。,唐,绝句
无题,吕胜己,自秋来、多病意无聊，不作渭山游。想兰菊凋疏，松筠茂密，亭馆清幽。四望遥山万叠，叠叠翠光浮。人道蓬莱岛，仿佛瀛洲。居士心迷丘壑，念迂疏老懒，难觅封侯。看才能成事业，且自抽头。携老稚、团栾百口，要他年、在此作菟裘。无言也，此生心事，都付东流。,宋,词
无题,葛胜仲,东皇已有来归耗。十里青山道。冻蘖万株梅，一夜妆成，似趁鸣鸡早。年时清赏曾同到。先仗游蜂报。抖擞旧心情，一笑酬春，不羡和羹诏。,宋,词
秋景 秋風生桂枝,劉辰翁,又勝春風處，秋芳宇宙清。由來天路遠，幾許桂枝生。古道寒雲色，空山落葉聲。忽看金粟綴，如在蕊宮行。香入銅盤飲，根愁玉斧驚。小山人倚袖，延佇不勝情。,唐,诗
无题,苏轼,为米折腰，因酒弃家，口体交相累。归去来，谁不遣君归。觉从前皆非今是。露未晞。征夫指予归路，门前笑语喧童稚。嗟旧菊都荒，新松暗老，吾年今已如此。但小窗容膝闭柴扉。策杖看孤云暮鸿飞。云出无心，鸟倦知还，本非有意。噫。归去来兮。我今忘我兼忘世。亲戚无浪语，琴书中有真味。步翠麓崎岖，泛溪窈窕，涓涓暗谷流春水。观草木欣荣，幽人自感，吾生行且休矣。念寓形宇内复几时。不自觉皇皇欲何之。委吾心、去留谁计。神仙知在何处，富贵非吾志。但知临水登山啸咏，自引壶觞自醉。此生天命更何疑。且乘流、遇坎还止。,宋,词
无题,周紫芝,江上送年归。还似年时。屠苏休恨到君迟。觅得醉乡无事处，莫放愁知。红灺一灯垂。应笑人衰。鹤长凫短怨他谁。明日江楼春到也，且醉南枝。,宋,词
无题,何大圭,绿树莺啼春正浓。钗头青杏小，绿成丛。玉船风动酒鳞红。歌声咽，相见几时重。车马去匆匆。路随芳草远，恨无穷。相思只在梦魂中。今宵月，偏照小楼东。,宋,词
无题,姚勉,四海中间，第一清流，惟有可斋。看平生践履，真如冰玉，雄文光焰，不涴尘埃。元祐诸贤，纷纷台省，惟有景仁招不来。狂澜倒，独中流砥柱，屹立崔嵬。挂冠有请高哉。但清庙正需梁栋材。便撑舟野水，出航巨海，有官鼎鼐，无地楼台。制菊龄高，看萸人健，万顷秋江入寿杯。经纶了，却驭风骑气，阆苑蓬莱。,宋,词
无题,京镗,看透尘寰。更禅心似水，道力如山。前身青冥跨鹄，紫府乘鸾。世缘一念，便等闲、游戏人间。须信道，云霄步武，不应权牧西南。此日重临初度，正绣衣辉映，彩服斓斑。人生显途易到，容养难攀。一时庆事，问谁家、得似门阑。知未艾，百千寿算，慈闱长奉亲欢。,宋,词
无题,萧允之,蔷薇开欲谢，峭寒渐少，轩槛俯晴沙。先来愁未了，又听一声，新阕落渔家。徘徊伫立，似玉笛、三弄昭华。春昼长、暗怀谁写，戏墨乱翻鸦。吁嗟。诗情犹隽，酒兴偏豪，记南楼月下。曾共乐、沈烟绮席，烛影窗纱。秾香秀色知何处，甚忘却、堤柳汀葭。空惆怅，无人共采苹花。,宋,词
无题,毛滂,钗冷。鬓云晚。罗袖拂人花气暖。风流公子来应远。半倚瑶琴羞懒。云寒日暮天微霰。无处不堪肠断。,宋,词
无题,高登,瘴气如云。暑气如焚。病轻时、也是十分。沈疴恼客，罪罟萦人。叹槛中猿，笼中鸟，辙中鳞。休负文章，休说经纶。得生还、已早因循。菱花照影，筇竹随身。奈沈郎尩，潘郎老，阮郎贫。,宋,词
山泉爲惠君疇賦,仇遠,空青穿秋旻，瘦白噴夏雪。若非林下士，誰識此高潔。山中非無雲，蒼狗隨變滅。山中非無月，陰晴易圓缺。不如泉混混，萬斛常不竭。洗耳塵即清，釀酒香愈冽。一醉三十年，至味過麴糵。翁意不在茲，勿爲醒者說。,唐,诗
无题,万俟咏,平分素商。四垂翠幕，斜界银潢。颢气通建章。正烟澄练色，露洗水光。明映波融太液，影随帘挂披香。楼观壮丽，附霁云、耀绀碧相望。宫妆。三千从赭黄。万年世代，一部笙簧。夜宴花漏长。乍莺歌断续，燕舞回翔。玉座频燃绛蜡，素娥重按霓裳。还是共唱御制词，送御觞。,宋,词
吳江長橋,劉跂,路隔銀潢鳥倦飛，行人恐犯女星機。長虹出浪無冬夏，老蜃浮空半是非。兩岸履聲雲內合，三州帆影月邊歸。欄干獨立秋風早，豈待鱸魚始拂衣。,唐,律诗
賊退示官吏,元結,昔歲逢太平，山林二十年。泉源在庭戶，洞壑當門前。井稅有常期，日[晏]猶得眠。忽然遭世變，數歲親戎旃。今來典斯郡，山夷又紛然。城小賊不屠，人貧傷可憐。是以陷隣境，此州獨見全。使臣將王命，豈不如賊焉。今彼徴斂者，迫之如火煎。誰能絕人命，以作時世賢。思欲委符節，引竿自刺船。將家就魚麥，歸老江湖邊。,唐,诗
遲曉微雨已而復止,趙蕃,曉雨初傳聽，晨窗已斷聞。日行將杲杲，雲起更紛紛。不似歲且盡，直疑春向分。南方故諳此，北叟漫驚云。,唐,律诗
城中牡丹推高皇廟園遲适聯騎往觀歸報未開戲作,蘇轍,漢廟名園甲潁昌，洛川珍品重姚黄。雨餘往看初疑晚，春盡方開自不忙。爭占一時人意速，養成千葉化功長。老人終歲關門坐，花落花開已兩忘。,唐,律诗
无题,无名氏,年春里，归去凤凰池上，国号恰新颁。玉立诸郎秀，丹桂看齐樊。,宋,词
无题,刘之才,晚云粘湿。正吴峰惨澹，雨迷烟接。早陡顿、秋事分携，甚连苑暮墙，菊荒苔匝。空阔愁乡，更天外、怨鸿声黠。怕吟肩易瘦，料理篝衣，细认香折。银缸半明半灭。念花营柳阵，何日消歇。可是□、凝黯兰成，为情润才松，丽赋多惬。洛浦溟濛，漫伫想、明珰钩袜。告梧桐、夜深略住，梦时一霎。,宋,词
无题,杨冠卿,银叶香销暑簟清。枕鸳醉倚玉钗横。起来红日半窗明。多病情怀无可奈，惜花天气恼馀酲。瑶琴谁弄晓莺声。,宋,词
塞上贈王太尉,釋惠崇,飛將是嫖姚，行營已近遼。河冰堅度馬，塞雪密藏雕。敗虜殘旗在，全軍列帳遙。傳呼更號令，今夜取天驕。,唐,律诗
无题,无名氏,元宵嘉会赏春光。盛事当年忆上阳。尧颡喜瞻天北极，舜衣深拱殿中央。欢声浩荡连韶曲，和气氤氲带御香。壮观大平何以报，蟠桃一朵献千祥。,宋,词
贈至幾  其五,徐積,誰家門外柳雙株，滿屋清風是我居。霜後正逢籬下菊，雪前已貯甕中蔬。沫流口角耽吟睡，毛墜頭心久病餘。努力正如初學輩，老瞳昏澀夜看書。,唐,律诗
无题,蔡伸,碧厨文簟小窗前。乍更阑。□□□。乌鹊南飞，秋意渐凄然。满院蛩吟风露下，人窈窕，月蝉娟。双星旧约又经年。信谁传。恨绵绵。□隔明河，长作断肠仙。争似秦楼萧史伴，瑶台路，共乘鸾。,宋,词
答呂太博賞雙蓮,歐陽修,年來因病不飲酒，老去無悰懶作詩。我已負花常自愧，君須屢醉及芳時。漢宮姊妹爭新寵，湘浦皇英望所思。天下從來無定色，況將鉛黛比天姿。,唐,律诗
厭花落,韓偓,厭花落，人寂寞。果樹陰成燕翅齊，西園永日閑高閣。後堂夾簾愁不卷，低頭悶把衣襟撚。忽然事到心中來，四肢嬌入茸茸眼。也曾同在華堂宴，佯佯攏鬢偷迴面。半醉狂心忍不禁，分明一任傍人見。書中說却平生事，猶疑未滿情郎意。錦囊封了又重開，夜深窗下燒紅紙。紅紙千張言不盡，至誠無語傳心印。但得鴛鴦枕臂眠，也任時光都一瞬。,唐,词
臨終偈,釋士珪,前三十一，中九下七。老人言盡處，龜歌眼睛赤。,唐,词
无题,魏了翁,风雨满空霏，总得江山妙。洗出湖光镜似明，不受纤尘涴。心事竟堪凭，天意真难料。呼吸丰年倾刻间，也合轩渠笑。,宋,词
重平驛作,張籍,茫茫菰草平如地，渺渺長堤曲似城。日暮未知投宿處，逢人更問向前程。,唐,绝句
无题,秦观,枣花金钏约柔荑。昔曾携。事难期。咫尺玉颜，和泪锁春闺。恰似小园桃与李，虽同处，不同枝。玉笙初度颤鸾篦。落花飞。为谁吹。月冷风高，此恨只天知。任是行人无定处，重相见，是何时。,宋,词
桃花,齊己,千株含露態，何處照人紅？風暖仙源裏，春和水國中。流鶯應見落，舞蜨未知空。擬欲求圖畫，枝枝帶竹叢。,唐,律诗
无题,郭应祥,谁把洛阳花，翦送河阳县。魏紫姚黄此地无，随分红深浅。小插向铜瓶，一段真堪羡。十二人簪十二枝，面面交相看。,宋,词
今春苦雨初有春半曾無十日晴之句去立夏無幾日愈雨足成五詩  其五,方回,讀書聽雨過三更，定是明朝又不晴。就枕未鼾饑鼠出，掀書舐硯上燈檠。,唐,绝句
遊吳氏園,蘇轍,細雨作寒晴便暖，好風吹袂意初佳。清池解洗春心熱，紅艷能添醉眼花。紫竹暗生岷岫笋，山丹强比洛人家。憐渠巧與閑官便，申退來遊未覺賒。,唐,律诗
无题,辛弃疾,晚日寒鸦一片愁。柳塘新绿却温柔。若教眼底无离恨，不信人间有白头。肠已断，泪难收。相思重上小红楼。情知已被山遮断，频倚阑干不自由。,宋,词
晚霽效韋蘇州,周紫芝,重霧翳曉日，相持決陰晴。須臾忽戰勝，日杲中天明。積雪壓竹腰，欲舉如垂旌。冰凌既融液，意氣還峥嶸。花木手新植，未可分死生。庶幾僵仆根，可與微陽争。况乃田畝間，春事亦漸營。新綠染麰麥，餘甘歸竹萌。飽食遂可料，聊助春山行。一晴亦細可，繫我憂喜情。我詩不浪作，有詩君勿輕。,唐,诗
禹祠,陸游,祠宇嵯峨接寶坊，扁舟又繫畫橋傍。豉添滿筯蓴絲紫，蜜漬堆盤粉餌香。團扇賣時春漸晚，夾衣換後日初長。故人零落今何在，空吊頹垣墨數行。,唐,律诗
題鄭子實秋溪釣雨圖,陸文圭,水墨淡淡，烟雨濛濛。溪抱前山，人倚孤篷。我懷季鷹，感慨秋風。身羈洛下，興寄吳淞。,唐,其他
无题,黄庭坚,败叶霜天晓。渐鼓吹、催行棹。栽成桃李未开，便解银章归报。去取麒麟图画，要及年少。劝公醉倒。别语怎向醒时道。楚山千里暮云，正锁离人情抱。记取江州司马，坐中最老。,宋,词
羈春,王勃,客心千里倦，春事一朝歸。還傷北園裏，重見落花飛。,唐,绝句
贈徐州族姪,韓愈,我年十八九，壯氣起胸中。作書獻雲闕，辭家逐秋蓬。歲時易遷次，身命多厄窮。一名雖云就，片祿不足充。今者復何事，卑棲寄徐戎。蕭條資用盡，濩落門巷空。朝眠未能起，遠懷方鬱悰。擊門者誰子，問言乃吾宗。自云有奇術，探妙知天工。既往悵何及，將來喜還通。期我語非佞，當爲佐時雍。,唐,诗
无题,无名氏,指点金蕉叶。倩双成、十分为注，九天琼液。中有玉梅风露气，持寿卯金仙伯。听贱子、歌翻新阕。不作寻常儿女祝，把先生、好事从头说。须快饮，莫留滴。风流晋宋人物。有锦囊万首，不博小儿馆职。膝下双雏真伟器，足继传家事业。且做个、人间闲客。试问种春春几许，尽芝田万顷天来阔。天有尽，春无极。,宋,词
七祖院小山,鄭谷,小巧功成雨蘚斑，軒車日日扣松關。峨嵋咫尺無人去，却向僧窗看假山。,唐,绝句
无题,刘子寰,秋色到东篱，一种露红先占。应念金英冷淡，摘胭脂浓染。依稀十月小桃花，霜蕊破霞脸。何事渊明风致，却十分妖艳。,宋,词
竈渚,范成大,白魚出水卧銀刀，紫筍堆盤脫錦袍。捫腹將軍猶未快，棹船西岸摘蔞蒿。,唐,绝句
次韵答陳正叔二首  其一,王安石,青衫憔悴北歸來，髮有霜根面有埃。群吠我方憎猘子，一鳴誰更識龍媒。功名落落求難值，日月沄沄去不回。勝事與身何等近，酒樽詩卷數須開。,唐,律诗
送謙侍者還鄉省親,釋崇嶽,有句無句藤倚樹，鐵壁銀山沒回互。三千里外面尊堂，一毫頭上全體露。睦州謾說編蒲屢，新豐賣峭不歸去。今人不比昔時人，出門便是還鄉路。,唐,律诗
无题,袁去华,笔阵万人敌，风韵玉壶冰。文章万丈光焰，论价抵连城。小试冯川三异，无数成阴桃李，寒谷自春生。奏牍三千字，晁董已销声。玺书下，天尺五，运千龄。长安知在何处，指点日边明。看取纶巾羽扇，静扫神州赤县，功业小良平。翻笑凌烟阁，双鬓半星星。,宋,词
春夜期裴都曹濟集心上人院不至,皎然,東林期隱吏，日月爲虛盈。遠望浮雲隔，空憐定水清。逍遙方外侶，荏苒府中情。漸聽寒鞞發，淵淵在郡城。,唐,律诗
无题,杨无咎,沙上鸥群□戏，云端雁阵斜铺。殷勤特为故人书。写尽衷肠情素。名字纵非俦匹，夤缘自合欢娱。尽教涂抹费工夫。到底翻成吃醋。,宋,词
送方公美少卿宣諭京畿,鄭剛中,春風入江南，紅蒸小桃坼。亞卿何壯哉，持節使江北。牙牌刻金字，黄旗書御墨。奉將出雲天，萬里布恩德。十載分三光，河洛蠻霧黑。夜泣孤鬼魂，毒貫生靈臆。胚胎此禍者，起自燕山役。今兹欲澄明，造物豈易測。關中幾萬人，性命懸兆億。虜雖識天意，按舊反圖域。聞其所車載，取及墓前石。民間一尺布，持去如卷席。齧盡脂與膏，遺我百州骨。嗷嗷萬孔瘡，徯望沐天澤。江南今復貧，萬室生理迫。瘠此欲肥彼，又恐非得策。使者宜孰先，第一安反側。不須增甲兵，當務修稼穡。聲名無欲夸，奏報須盡實。隨宜養官吏，著意看蝥賊。偏私生忌讒，戲怠藏隱慝。舉手從簡易，慎勿耗民力。要令鄧禹車，到處便休息。九重愛物心，八荒欲安宅。行行致功名，男子惟報國。,唐,诗
无题,晏几道,琼酥酒面风吹醒。一缕斜红临晚镜。小颦微笑尽妖娆，浅注轻匀长淡净。手挪梅蕊寻香径。正是佳期期未定。春来还为个般愁，瘦损宫腰罗带剩。,宋,词
書情奉寄蔣弋陽公  其二,張良臣,頹年去堂堂，白髮新種種。崎嶇造化久，敗屨常决踵。從來萬里意，不料乘嶮恐。鳴鶴略九皋，未羨乘軒寵。,唐,律诗
无题,杨泽民,寂寞春残花谢后。落絮轻盈，点点穿风牖。浓绿阴中人买酒。凉生午扇都停手。叶密啼莺飞不透。要咏清姿，除是凭才秀。往日周郎为唱首。今将高韵重翻旧。,宋,词
无题,葛郯,粼粼白水护青田。想真仙。弄清莲。十里香风，吹下碧云天。月在草堂人未寝，松竹暗，水涓涓。夜阑何事悄无言。怨空传。事难圆。欲借寒光，谁与伴清妍。待得凌波人肯住，呼玉笛，劝金船。,宋,词
无题,汪莘,风日未全春，又是春来风日。不出方壶门户，见东皇消息。此时春事苦无多，春意最端的。却被草牙引去，向柳梢收得。,宋,词
无题,郭应祥,银烛印红衫，薄暮新梳洗。一笑奉宾欢，未解东君意。回廊月转初，忆趁良宵会。喜事在明年，剧饮拼先醉。,宋,词
无题,宋先生,夜来子后披衣坐，心定神清。见个真人。脸似胭脂体似银。炉中火焰炎炎起，紫气腾腾。一粒丹成。管取飞升上帝京。,宋,词
送陳次公茂材,李覯,俗人無心胸，貴僞不貴誠。口吻當文學，犇走成名聲。之子出蒿萊，行潔業且精。中美未外發，樸質亡華英。持此嚮廣衆，詎免笑與憎。况復覓薦舉，路險豈易行。所願天命泰，因之主者明。牙絃一鼓時，鍾子耳必傾。,唐,诗
无题,曹冠,翠入烟岚，绿铺槐幄，薰风初扇微和。茂樾扶疏，绛榴花映庭柯。瀑泉飞下层坡。间新篁、夹迳青莎。良辰佳景，登临隽游，清兴何多。流觞高会，不减兰亭，感怀书事，聊寄吟哦。升沈变化，任它造物如何。蹑磴攀萝。上冲霄、满饮高歌。醉还醒，重宴画楼，赏玩金波。,宋,词
无题,张抡,闲中一弄七弦琴。此曲少知音。多因淡然无味，不比郑声淫。松院静，竹林深。夜沈沈。清风拂轸，明月当轩，谁会幽心。,宋,词
无题,张良臣,昨日豆花篱下过，忽然迎面好风吹。独自立多时。,宋,词
臘日驪山渡逢故人,徐璣,天寒多木葉，愁思滿溪濱。惆悵往來渡，經行多少人。時情猶重臘，歲事每占春。與爾他鄉旅，誰當懷抱新。,唐,律诗
龍移,韓愈,天昏地黑蛟龍移，雷驚電激雄雌隨。清泉百丈化爲土，魚鼈枯死吁可悲。,唐,绝句
從潮州量移袁州張韶州端公以詩相賀因酬之,韓愈,明時遠逐事何如，遇赦移官罪未除。北望詎令隨塞鴈，南遷纔免葬江魚。將經貴郡煩留客，先惠高文謝起予。暫欲繫船韶石下，上賓虞舜整冠裾。,唐,律诗
叨第後日者自謂奇中索詩,嚴粲,兒時意氣謾騎鯨，幾向欄干袖手凭。今日逢君成一笑，却慚窗下讀書燈。,唐,绝句
經故侯郎中舊居,方干,一朝寂寂與冥冥，壟樹未長墳草青。高節雄才向何處，夜闌空鎖滿池星。,唐,绝句
无题,仇远,疏树小花风，别浦残鹃雨。不是王孙忘却归，草没归来路。空积琐窗尘，谁按琼箫谱。暗把金钱卜远人，争敢分明语。,宋,词
蕭飛卿將使赴湖北戎幕詩送其行兼簡秋壑賈總侍二首  其二,戴復古,鄂渚三千里，遥遥望使星。江湖今寂寞，桃李半凋零。世有一秋壑，時無兩石屏。平生不相遇，老眼向誰青。,唐,律诗
无题,刘辰翁,人生总受业风吹。三岁儿儿。八十儿儿。深闺空谷把还持。啼看人知。啼怕人知。客中自种绿猗猗。月下横枝。雪下横枝。尊前百岁且开眉。今岁今时。前岁今时。,宋,词
五哀詩 漢處士禰衡,李綱,禰生抱逸韻，乃是古之狂。負才頗傲物，齒少氣方剛。懷刺遊許下，漫滅竟摧藏。肯從屠沽兒，借面與弔喪。偉哉孔文舉，國寶借路傍。上書薦一鶚，欲使觀翺翔。振翼雲漢間，永垂虹蜺光。飛兔與腰褭，滅沒不可望。觀其慰辭薦，器識豈易量。平生輕魏祖，縱口成否臧。召令爲鼓吏，閱試當改装。蹀{⻊習}初散步，摻撾作漁陽。聲節既悲壯，容態隨低昂。岑牟與單絞，裸袒易故裳。卻來坐軍門，畫地聲琅琅。曹瞞黠如鬼，嗜殺猶虎狼。縮手不敢動，送與劉及黄。娛賓賦鸚鵡，節奏陵笙簧。援筆不加點，粲然已成章。髙才竟爲累，蘭麝空餘香。至今鸚鵡洲，葭葦秋蒼蒼。醜哉殺士名，千古不可忘。,唐,诗
无题,韩淲,又见年年雪。水浮桥、南岸幽处，周遭森列。横碧轩中空旧话，独钓寒江愁绝。更一段、冰霜高洁。忽得两篇强健曲，倚回风、洒急凭谁说。嗟巩雒，乃闽浙。何当醉酒扬雄宅。问避人避地，其如楚之舆接。览德已而歌凤去，千仞辉翔难蹑。我和句、却愁狂辄。折尽梅花伤岁暮，□撒盐、起絮分才劣。鸡犬静，涧篱�怼�,宋,词
句  其一,陳松龍,梨花春二月，杜宇夜三更。,唐,诗
无题,孙惟信,小童教写桃符，道人还了常年例。神前灶下，祓除清净，献花酌水。祷告些儿，也都不是，求名求利。但吟诗写字，分数上面，略精进、尽足矣。饮量添教不醉。好时节、逢场作戏。驱傩爆竹，软饧酥豆，通宵不睡。四海皆兄弟，阿鹊也、同添一岁。愿家家户户，和和顺顺，乐升平世。,宋,词
无题,黄庭坚,少年得意从军乐。晚岁天教闲处著。功名富贵久寒灰，翰墨文章新讳却。是非不用分今昨。云月孤高公也莫。喜欢为地醉为乡，饮客不来但自酌。,宋,词
无题,黄庭坚,秋水遥岑。妆淡情深。尽道教、心坚穿石，更说甚、官不容针。霎时间，雨散云归，无处追寻。小楼朱阁沈沈。一笑千金。你共人、女边著子，争知我、门里挑心。最难忘，小院回廊，月影花阴。,宋,词
无题,朱敦儒,当年五陵下，结客占春游。红缨翠带，谈笑跋马水西头。落日经过桃叶，不管插花归去，小袖挽人留。换酒春壶碧，脱帽醉青楼。楚云惊，陇水散，两漂流。如今憔悴，天涯何处可消忧。长揖飞鸿旧月。不知今夕烟水，都照几人愁。有泪看芳草，无路认西州。,宋,词
題富覽亭,許及之,萬峯如鶩萬波同，擘浪雙鼇躍勢雄。山過江來垂斗柄，水朝宗去渙文風。家家洙泗絃歌裏，處處蓬瀛圖畫中。莫笑先生徒壁立，一番登覽興無窮。,唐,律诗
壽虞丞相  其七,員興宗,吐握勤勞只自卑，人希賓退欲歸時。一編燈火重簾靜，萬里關河夢枕欹。周召成名須保義，蕭曹何事盡規隨。維新造化今將始，魚躍鳶飛物物宜。,唐,律诗
奉和聖製夏日遊石淙山,武三思,此地巖壑數千重，吾君駕鶴□乘龍。掩暎葉光含翡翠，參差石影帶芙蓉。白日將移衝疊巘，玄雲欲度礙高峰。對酒鳴琴追野趣，時聞清吹入長松。,唐,词
書嘆,陸游,只道才高始不容，無才也墮駭機中。市朝回首已陳迹，日月催人成老翁。仗馬自貪三品料，雲鵬方駕九天風。今朝有喜君知否，揀得烟汀下釣筒。,唐,律诗
謝圓機梅子,晁說之,雲隨枉渚月，依嵐末宦低。頭幾不堪顧，我傖翁宜塞。北因君梅子，憶江南君乎。學問二劉比，南北該通酸。,唐,律诗
狂風,晁說之,十日狂風不偶然，未教桃李鬬嬋娟。關西將士曾如此，直入齊宮斬小憐。,唐,绝句
艾軒先生,林希逸,爲道難言不著書，但知日用是根株。當筵自昔傾龍象，嗣法何人識馬駒。六學即今皆勦說，一齊孤立可長吁。犀斜南谷窮愁骨，仙境能談舊事無。,唐,律诗
无题,止禅师,书是玉关来，泪向松江堕。梅自飘香柳自青，嘹唳征鸿过。沙漠暗尘飞，嵩狱愁云锁。淮上千营夜枕戈，此恨凭谁破。,宋,词
和春深二十首 十三,白居易,何處春深好，春深潮戶家。濤翻三月雪，浪噴四時花。曳練馳千馬，驚雷走萬車。餘波落何處，江轉富陽斜。,唐,律诗
三九,王梵志,借物索不得，貸錢不肯還，頻來論即鬥。（「論即鬥」，郭祖怡校作「即鬥論」。）,唐,词
午坐,葛紹體,疎竹牆頭半粉青，盆池荷小欠浮萍。虛簷槐影日亭午，醉倚欄干鶑喚醒。,唐,绝句
无题,黄机,将军何日，去筑受降城。三万骑，貔貅虎，戮鲵鲸。洗沧溟。试上金山望，中原路，平於掌，百年事，心未语，泪先倾。若若累累印绶，偏安久、大义谁明。倚危栏欲遍，江水亦吞声。目断苹汀。海门青。停杯与问，焉用此，手虽子，积如京。波神怒，风浩浩，勃然兴。卷龙腥。似把渠忠愤，伸恳请，翠华巡。呼壮士，挽河汉，荡材枪。长算直须先定，如细故、休苦营营。正清愁满抱，鸥鹭却多情。飞过邮亭。,宋,词
新年,洪咨夔,欲識新年課，都非舊日圖。詞分詩料帳，酒奪飯工夫。鍛息柳邊手，鑷閑花裏鬚。寒消芳草綠，打急辦行厨。,唐,律诗
敗荷,徐積,有客方笑歌，誰人吟敗荷。但言爲秋惜，不道礙船過。折柄刺芒在，亂絲根本多。江頭浪如屋，今夜奈風何。,唐,律诗
題延慶院,章得象,碧澗連龍穴，層巒倚括蒼。無時似風雨，繞院盡松篁。路僻人難到，僧閑日自長。勝游應不負，三度屆雲房。,唐,律诗
无题,赵佶,绛烛朱笼相随映。驰绣毂、尘清香衬。万金光射龙轩莹。绕端门、瑞雷轻振。元宵为开圣景。严敷坐、观灯锡庆。帝家华英乘春兴。搴珠帘、望尧瞻舜。,宋,词
頌古三十一首  其三,釋玿,身世悠悠不繫舟，得隨流處且隨流。今朝有酒今朝醉，明日無錢明日愁。,唐,绝句
送池子文,孫應時,巾山秋思俯晴江，樽酒懷人惜異邦。千里誰能携客枕，一燈還此對寒窗。聖門莫忘心期遠，文鼎何妨筆力扛。去去成名深自警，白雲飛處倚門雙。,唐,律诗
无题,魏了翁,犹记端门外，鞭袖五更寒。一声天上钟柝，金锁挚重关。君向紫宸上阁，我侍玉皇香案，都号舍人般。梦觉帝乡远，相对两苍颜。玉围腰，金系肘，绣笼鞯。乡人衮衮严近，五马度荆山。收拾五湖气度，卷束蟠胸兵甲，春意满人间。天锡公纯嘏，气象自平宽。,宋,词
无题,杨无咎,雨霁云收，风高露冷，银河万里波澄。正冰轮初见，玉斧修成。还是一年，凭栏望处，对景愁生。想姮娥应念，待久西厢，为可中庭。翻思皓彩，未如微暗，向人多少深情。长记得、墙阴密语，花底潜行。饮散频羞烛影，梦馀常怯窗明。此时此意，有谁曾问，月白风清。,宋,词
无题,周必大,山川迥别。赤城自古雄东越。锺英储秀簪绅列。何事黄扉，殊未相黄发。如今衮职那容缺。人心恰与天时合。看看孚号彤庭发。初破天荒，留与后来说。,宋,词
无题,刘辰翁,我去就他甚易，他来认我良难。悟时到处是壶天。古诗寻一句，危坐看香烟。金玉满堂不守，菁华岁月空迁。从今饱饭更安眠。丹经都不看，闲坐一千年。,宋,词
无题,管鉴,春愁无力。酴醿娇软难禁摘。风流彻骨香无敌。积玉团珠，明月夜同色。花时易失欢难得。尊前半是将行客。为花一醉何须惜。明岁花时，何处谩相忆。,宋,词
无题,吴潜,扁舟昨泊，危亭孤啸，目断闲云千里。前山急雨过溪来，尽洗却、人间暑气。暮鸦木末，落凫天际，都是一团秋意。痴儿呆女贺新凉，也不道、西风又起。,宋,词
无题,刘辰翁,涌金门外上船场。湖山堂。众贤堂。到几凄凉，城角夜吹霜。谁识两峰相对语，天惨惨，水茫茫。月移疏影傍人墙。怕昏黄。又昏黄。旧日朱门，四圣暗飘香。驿使不来春又老，南共北，断人肠。,宋,词
无题,叶梦得,芙蓉开过雨初晴。曲池平。画桥横。耿耿银河，遥下蘸空明。一舸吴松归未得，聊共住，小蓬瀛。问君何事引前旌。趣归程。背高城。鱼鸟三年，谁道总无情。试遣他年歌此曲，应尚记，别时声。,宋,词
无题,陈人杰,日薄风狞，万里空江，隐隐有声。旋千旗万棹，一时东指，青山断处，白浪成层。渐近渐高，可惊可喜，欻作雪峰楼外横。教人讶，是鲸掀鳌抃，蛟斗龙争。属镂忠恨腾腾。要句践城台都荡平。奈岸身不动，潮头自落，又如飞剑，斫倒鼍城。若到夜深，更和月看，组练分明十万兵。尤奇特，有稼轩一曲，真野狐精。,宋,词
次韵昌甫寒食,韓淲,南北已分壠，後來那得知。侵尋空歲月，流落漫歌詩。宿草露殊濕，白楊風更悲。江村暗寒食，老大故園思。,唐,律诗
二子,陸游,兩楹夢後少真儒，毁譽徒勞豈識渠。孟子無功如管仲，揚雄有賦似相如。敬王事業知誰繼，準易工夫故不疏。孤學背時空絕嘆，白頭窮巷抱遺書。,唐,律诗
无题,张震,春光如许。春到江南路。柳眼弄晴晖，笑梅老、落英无数。峭寒庭院，罗幕护窗纱，金鸭暖，锦屏深，曾记看承处。云边尺素。何计传心缕。无处说相思，空惆怅、朝云暮雨。曲阑干外，小立近黄昏，心下事，眼边愁，借问春知否。,宋,词
无题,葛立方,一阵轻香，不知来处，元来梅已舒英。出篱含笑，芳意为人倾。细看高标孤韵，谁家有、别得花人。应须是，魏徵妩媚，夷甫太鲜明。北枝，方半吐，水边疏影，绰约娉婷。问横空皎月，匝地寒霙。何似此花清绝，凭君为、子细推评。幽奇处，素娥青女，著意为横陈。,宋,词
送真西山再鎮溫陵,劉克莊,父老香花夾路催，朱幡那忍更徘徊。弓張至此尤宜弛，珠去安知不復迴。海上有艘堪致粟，洛中無篚勝生財。泉人畢竟修何福，消得西山兩度來。,唐,律诗
无题,曹勋,稽山鉴水无寒暑。荷香莲露相倾注。堂拟揖樵风。山围晚照红。桃根随秀叶。玉麈频招客。客况不言蓬。回船逸兴同。,宋,词
觀物吟,邵雍,如鸞如鳳，意思安詳。所生之人，非忠則良。如鼠如雀，意思驚躩。所生之人，不凶則惡。,唐,其他
无题,王沂孙,恰似断魂江上柳，越春深越瘦。,宋,词
重九再到張已隔世書詩牌後一首,王阮,碧紗籠底墨纔乾，白玉樓中骨已寒。淚盡當年聯騎客，菊花時節獨來看。,唐,绝句
喜雨  其三,林希逸,曉雲如墨幕諸山，飛瀑傾河頃刻間。一喜令人無著處，長歌欹枕聽潺潺。,唐,绝句
无题,方千里,看流莺度柳，似急响、金梭飞掷。护巢占泥，翩翩飞燕翼。昨梦前迹。暗数欢娱处，艳花幽草，纵冶游南国。芳心荡漾如波泽。系马青门，停车紫陌。年华转头堪惜。奈离襟别袂，容易疏隔。人间春寂。谩云容暮碧。远水沈双鲤、无信息。天涯渐老羁客。叹良宵漏断，独眠愁极。吴霜皎、半侵华帻。谁复省十载，匀香晕粉，髻倾鬟侧。相思意、不离潮汐。想旧家、接酒巡歌计，今难再得。,宋,词
无题,李邴,潇洒江梅，向竹梢疏处，横两三枝。东君也不爱惜，雪压霜欺。无情燕子，怕春寒、轻失花期。却是有，年年塞雁，归来曾见开时。清浅小溪如练，问玉堂何似，茅舍疏篱。伤心故人去後，冷落新诗。微云淡月，对江天、分付他谁。空自忆，清香未减，风流不在人知。,宋,词
用字謎,王安石,一月又一月，兩月共半邊。上有可耕之田，下有長流之川。一家有六口，兩口不團圓。,唐,词
玉山道中時赴掌故之命,裘萬頃,麥苗堆綠菜花黄，一簇人家古道傍。酒熟不妨邀里巷，年豐贏得事農桑。世情只說宦游好，客裏那知歸興長。我有平生蓑笠在，釣絲何日理斜陽。,唐,律诗
无题,晏几道,长相思。长相思。若问相思甚了期。除非相见时。长相思。长相思。欲把相思说似谁。浅情人不知。,宋,词
无题,程大昌,乾处缁尘湿处泥。天嫌世路净无时。皓然岩谷总凝脂。清夜月明人访戴，玉山顶上玉舟移。一蓑渔画更能奇。,宋,词
无题,丁宥,疏绮笼寒，浅云栖月。,宋,词
又簡張王臣,趙蕃,留落殊方少故人，豈其再見愈情親。幾因高論興衰颯，頻藉深杯慰苦辛。祇道朝天在長夏，那知奉檄又殘春。未聞行日先惆悵，君復何憂慨此身。,唐,律诗
无题,贺铸,十年一觉扬州梦，雨散云沈。隔水登临。扬子湾西夕照深。当时玉管朱弦句，忍泪重吟。半取沾襟。饾饤西风□□□。,宋,词
无题,王易简,翠云深锁齐姬恨，纤柯暗翻冰羽。锦瑟重调，绡衣乍著，聊饮人间风露。相逢甚处。记槐影初凉，柳阴新雨。听尽残声，为谁惊起又飞去。商量秋信最早。晚来吟未彻，却是凄楚。断韵还连，馀悲似咽，欲和愁边佳句。幽期谁语。怕寒叶凋零，蜕痕尘土。古木斜晖，向人怀抱苦。,宋,词
同年王聖源南都講授,宋祁,刻意悲秋髮未華，諸曹頻費杜陵嗟。歌緣郢客高難和，璧是秦人誤指瑕。綠底恩書褒振滯，烏衣羣從慶還家。離宮萬戶經庠盛，却對諸生坐絳紗。,唐,律诗
除夕萬安寄成父并示兒女,趙蕃,去年除夕遥憐汝，今歲酒觴期對舉。誰知人事苦好乖，百里相望竟成阻。去年雖深兄弟思，兒女抱負有母慈。今年已作生死隔，慟哭無地天使之。哀哉一官竟何直，南北由人長役役。屬兒無恨弟勿嗟，來歲田廬當畢集。,唐,诗
无题,张元干,梁苑春归，章街雪霁，柳梢华萼初萌。非烟非雾，新岁乐升平。京兆雍容报政，金狨过、九陌尘轻。朝回处，青霄路稳，黄色起天庭。东风，吹绿鬓，薄罗剪彩，小绾流莺。比渭滨甲子，尚父难兄。满泛椒觞献寿，斑衣侍、云母分屏。明年会，双衣对引，谈笑秉钧衡。,宋,词
道藏歌詩 十,無名氏,遊雲落太陽，飈景淩三天。千秋似清旦，萬歲猶日半。,唐,绝句
无题,刘辰翁,臞然如竹。自是天仙福。小小画堂锦样，听人唱、鹤飞曲。橙橘黄又绿。蟹到新篘熟。便做月三十斛，饮不尽、菊潭菊。,宋,词
无题,陈三聘,南北相逢，重借问、古今齐楚。烛花红、夜阑共语。怅六朝兴废，但倚空高树。目断帝乡，梦迷雁浦。故人疏、梅驿断，音书有数。塞鸿归、过来又去。正春浓，依旧作、天涯行旅。伤心望极，淡烟细雨。,宋,词
无题,晏殊,露下风高，井梧宫簟生秋意。画堂筵启。一曲呈珠缀。天外行云，欲去凝香袂。炉烟起。断肠声里。敛尽双蛾翠。,宋,词
赤城,夏竦,丹壁排空疊綵虹，上真應此駐靈蹤。烟沉曉日明孤頂，雲破餘霞出半峰。巖下法師曾伏虎，洞中僊客屢投龍。他年翠蓋東巡狩，玉牒終須受大封。,唐,律诗
成都書事二首  其二,陸游,大城少城柳已青，東臺西臺雪正晴。鶯花又作新年夢，絲竹常聞静夜聲。廢苑烟蕪迎馬動，清江春漲拍堤平。尊中酒滿身彊健，未恨飄零過此生。,唐,律诗
无题,王沂孙,琼妃卧月。任素裳瘦损，罗带重结。石径春寒，碧藓参差，相思曾步芳屧。离魂分破东风恨，又梦入、水孤云阔。算如今、也厌娉婷，带了一痕残雪。犹记冰奁半掩，冷枝画未就，归棹轻折。几度黄昏，忽到窗前，重想故人初别。苍虬欲卷涟漪去，慢蜕却、连环香骨。早又是，翠荫蒙茸，一似一枝清绝。,宋,词
无题,蔡伸,微雨初晴。洗瑶空万里，月挂冰轮。广寒宫阙近，望素娥缥缈，丹桂亭亭。金盘露冷，玉树风轻。倍觉秋思清。念去年曾共吹箫侣，同赏蓬瀛。奈此夜、旅泊江城。谩花光眩目，绿酒如渑。幽怀终有恨，恨绮窗清影，虚照娉婷。蓝桥□杳，楚馆云深。似凭归梦去，强就枕，无奈孤衾梦易惊。,宋,词
无题,韩淲,聚星亭下书堂水。冬来欲问梅花使。圭撮是何官。人间有底难。章泉词和去。交道元如故。转眼岁将穷。溪头鹤发翁。,宋,词
李公佐歸漢東,宋庠,門有聯瓜懿，人傷摻袂分。新篇稽奏牘，故社戀鄉枌。桂魄離懷苦，蘭苕夕膳薰。芳音毋自寶，西北足歸雲。,唐,律诗
沈朝議之淵挽詩  其二,蔡戡,仕至二千石，年餘七十秋。長生應有訣，勇退復何求。耆舊凋零盡，功名取次休。莫陪蒿里餞，東望隴雲愁。,唐,律诗
无题,洪适,当年召父治南阳。千室颂慈祥。今代天台太守，声名已达岩廊。风流闲暇，胡床乘兴，燕寝凝香。好去花砖视草，珠庭喜见微黄。,宋,词
无题,杨无咎,晓来烟露重，为重阳、增胜致。记一年好处，无似此天气。东篱白衣至，南陌芳筵启。风流曾未远，登临都在眼底。人生如寄。谩把茱萸看子细。击节听高歌，痛饮莫辞醉。乌帽任教，颠倒风里坠。黄花明日，纵好无情味。,宋,词
次韵回山人贈沈東老二首  其一,陳師道,一杯領意不須沽，六字持身已有餘。癡子未知天上樂，先生今解世間書。,唐,绝句
无题,无名氏,蕙子兰孙小样儿。化工簇就寄南枝。笑他兰蕙，虽韵带轻肥。香霭紫檀和雾重，色攒黄蜡界金徽。有人潇洒，插向鬓边宜。,宋,词
无题,李流谦,老插黄花不称。节物撩人且任。破帽略遮阑，嫌见星星越甚。不饮。不饮。和取蜂愁蝶恨。,宋,词
无题,吕渭老,策杖穿荒圃，登临笑晚风。无穷秋色蔽晴空。遥见夕阳江上、卷飞蓬。雁过菰蒲远，山遥梦寐通。一林枫叶堕愁红。归去暮烟深处、听疏锺。,宋,词
賀朱喬年生日,鄧肅,三春一半入羣芳，朱朱白白競天香。人間無處著此景，付與長庚作肺腸。長庚乘風下天宇，明窗萬卷飽今古。筆端著處皆春容，文墨林中三角虎。祇今聲價高雲煙，要轍故應歲九遷。便當折檻追家世，與國同休億萬年。,唐,诗
苦寒行,劉敞,驅馬涉長磧，千里徑無草。天寒日光淡，積雪常杲杲。勁風裂肌膚，狐狢甚魯縞。况我被甲鎧，寢遲起常早。崔嵬陟高山，日落尚遠道。人生各有命，豈憚事遐討。飲冰傷心骨，重研如巨棗。義深自最勵，身賤寧要好。親戚何可逢，功名未自保。少年慕壯健，我獨貴疏老。,唐,诗
赤城李丹士,王鎡,頻年游嶽洞，靈跡記無差。學得長生術，常留鍛死砂。笛吹蒼島月，鞋踏赤城霞。又欲騰空去，尋仙到九華。,唐,律诗
无题,刘辰翁,相思无处著春寒。傍阑干。湿阑干。似我情怀，处处忆临安。想见夜深村鼓静，灯晕碧，为傍人，说上元。是花是雪无意看。雨摧残。雨摧残。探春未还。到春还、似不如闲。感恨千般、憔悴做花难。不惜与君同一醉，君不见，铜雀台，望老瞒。,宋,词
无题,赵鼎,檐花点滴秋清。寸心惊。香断一炉沈水、一灯青。凉宵永。孤衾冷。梦难成。叶叶高梧敲恨、送残更。,宋,词
送梁六自洞庭山作,張說,巴陵一望洞庭秋，日見孤峰水上浮。聞道神仙不可接，心隨湖水共悠悠。,唐,绝句
无题,张炎,爱闲能有几人来。松下独徘徊。清虚冷淡神仙事，笑名场、多少尘埃。漱齿石边危坐，洗心易里舒怀。划然长啸白云堆。更待月明□。一瓢春水山中饮，喜无人、踏破苍苔。开了桃花半树，此游不是天台。,宋,词
无题,卢祖皋,佩解洛波遥，弦冷湘江渺。月底盈盈误不归，独立风尘表。窗绮护幽妍，瓶玉扶轻袅。别后知谁语素心，寂寞山寒峭。,宋,词
无题,方岳,蔬甲初肥雨润，茶枪小摘春明。野篱是处可诗情。打过下湖船并。捷报秋来旁午，贤关早晚同寅。绿杨连骑带春城。不问南山远近。,宋,词
隆興書堂自警三十五首  其一八,陳淳,周翁圖太極，張子銘訂頑。吾門禮義宗，毋離几席間。,唐,绝句
次韻謝曹之才見贈,方回,崦嵫苒苒迫斜暉，夢斷銘功十二旂。鄰曲過從穿不借，故鄉書問寄當歸。固窮敢向中途悔，小隠無令始願違。萬境皆空心已死，霑泥落絮肯重飛。,唐,律诗
宿青山館,許棠,下馬青山下，無言有所思。雲藏李白墓，苔暗謝公詩。烈燒飛荒野，棲鳧宿廣陂。東來與西去，皆是不閑時。,唐,律诗
无题,苏轼,日薄花房绽，风和麦浪轻。夜来微雨洗郊坰。正是一年春好、近清明。已改煎茶火，犹调入粥饧。使君高会有馀清。此乐无声无味、最难名。,宋,词
无题,韩淲,萧然在涧。景色秋来冠。几缕明霞红未断。矫首时时遐观。回思五马清游。分明前辈风流。留作山间佳话，更谁愁上眉头。,宋,词
山中楚辭  其四,高似孫,若古兮多奇，御夏兮高明。蹇千山兮在下，石吐泉兮泠泠。采新果兮半熟，被疏絺兮全輕。非老子兮孰悟，亦晉人兮予盟。風來南兮洗琴，棋落落兮爭聲。心有官兮自玉，天相知兮同醒。,唐,词
无题,陆游,敧帽垂鞭送客回。小桥流水一枝梅。衰病逢春都不记。谁谓。幽香却解逐人来。安得身闲频置酒。携手。与君看到十分开。少壮相从今雪鬓。因甚。流年羁恨两相催。,宋,词
无题,辛弃疾,柳边飞鞚。露湿征衣重。宿鹭惊窥沙影动。应有鱼虾入梦。一川淡月疏星。浣沙人影娉婷。笑背行人归去，门前稚子啼声。,宋,词
无题,陈师道,官样初黄过闰九。鲜妍时更宜寒。挽回人意不成阑。香罗堆叶密，芳意著心单。过与后房歌舞手，轻盈喜色生颜。堕钗拥髻与垂鬟。欲知谁称面，遍插一枝看。,宋,词
和提刑千葉梅  其一,韓維,層層玉葉黄金蕊，漏泄天香與世人。閑寂未須嗟失地，年年長冠百花春。,唐,绝句
寄肅翁紫薇,劉克莊,當年臨鏡學施朱，不信人間有彼姝。瞥見內家眉樣別，回看鏡裏是村姑。,唐,绝句
无题,晏殊,湖上西风斜日，荷花落尽红英。金菊满丛珠颗细，海燕辞巢翅羽轻。年年岁岁情。美酒一杯新熟，高歌数阕堪听。不向尊前同一醉，可奈光阴似水声。迢迢去未停。,宋,词
无题,卢祖皋,玉肌翠袖，较似酴醿瘦。几度熏醒夜窗酒。问炎洲何事，得许清凉，尘不到，一段冰壶翦就。晚来庭户悄，暗数流光，细拾芳英黯回首。念日暮江东，偏为魂销，人易老、幽韵清标似旧。正簟纹如水帐如烟，更奈向，月明露浓时候。,宋,词
无题,陈著,当此朱炎火日，恨无玉骨冰肌。问来思欲动凉飔。宝箑荷君相遗。如铁又添颜甲，报琼难续声诗。愿言长在奉扬时。似恁团圞到底。,宋,词
同僧遊𤂌陽塘上生院,趙庚夫,沿堤上下看沙鷗，得句支筇自點頭。風露高時將鶴伴，溪山好處載僧遊。老無志願惟漁艇，閒有功夫上寺樓。歲晚淵明須自笑，督郵未至合歸休。,唐,律诗
无题,杜,江山如此，是天开万古，东南王气。一自髯孙横短策，坐使英雄鹊起。玉树声消，金莲影散，多少伤心事。千年辽鹤，并疑城郭非是。当日万驷云屯，潮生潮落处，石头孤峙。人笑褚渊今齿冷，只有袁公不死。斜日荒烟，神州何在，欲堕新亭泪。元龙老矣，世间何限馀子。,宋,词
无题,姚云文,卷丝丝、雨织半晴天，棹歌发清舷。甚苍虬怒耀，灵鼍急吼，雪涌平川。楼外榴裙几点，描破绿杨烟。把画罗遥指，助啸争先。憔悴潘郎曾记，得青龙千舸，采石矶边。叹内家帖子，闲却缕金笺。觉素标、插头如许，尽风情、终不似斗赢船。人声断，虚斋半掩，月印枯禅。,宋,词
京居秋感五絕句  其五,晁說之,河滣依棹得風期，秦樹湘雲枉夢思。也好歸來君富貴，未容言語我悲傷。,唐,绝句
書目所見者五首  其三,張侃,盟鷗何處來，聲和春喜近。賓鴻可憐生，呼羣摩霧隠。鷗鴻本何心，世人無義襟。責彼不責己，嗟嗟非獨今。,唐,律诗
見湖南繡使陳益甫大著  其二,戴復古,麾節羅群彥，朝廷只數公。近民多惠澤，望闕負孤忠。星殞京城震，沙移海水通。欲知休咎證，無路問蒼穹。,唐,律诗
詩偈 一○八,龐藴,不用苦多聞，看他彼上人。百憶及日用，元在一毛塵（《宗鏡錄》卷十八作「纂在一毛鱗」）。心但寂無相，即出無明津。若能如是學，幾許省精神。,唐,词
洞房,杜甫,洞房環佩冷，玉殿起秋風。秦地應新月，龍池滿舊宮。繫舟今夜遠，清漏往時同。萬里黃山北，園陵白露中。,唐,律诗
和邵同年戲贈賈收秀才三首  其二,蘇軾,朝見新荑出舊槎，騷人孤憤苦思家。五噫處士大窮約，三賦先生多誕誇。帳外鶴鳴匳有鏡，筒中錢盡案無鮭。玉川何日朝金闕，白晝關門守夜叉。,唐,律诗
劉忠定書簡帖贊,岳珂,公心如鐵，萬仞壁立。聲名百年，翰墨十襲。絕景獨睨，奔塵莫及。曰誰爲之，目不妄入。,唐,其他
初冬雜題六首  其四,陸游,五斗安能解醉酲，瞢騰睡眼怯窗明。策勛賴有春芽在，臥聽山童轉磑聲。,唐,绝句
奉和魯望玩金鸂鶒戲贈,皮日休,鏤羽彫毛迥出羣，溫黁飄出麝臍熏。夜來曾吐紅茵畔，猶似溪邊睡不聞。,唐,绝句
江上送別,皇甫松,祖席駐征棹，開帆候信潮。隔筵桃葉泣，吹管杏花飄。船去鷗飛閣，人歸塵上橋。別離惆悵淚，江路濕紅蕉。,唐,律诗
句 七,耿玉真,學著荷衣還可喜，年少多來有幾，自古閑愁無際。,唐,词
无题,晏几道,何处别时难。玉指偷将粉泪弹。记得来时楼上烛，初残。待得清霜满画阑。不惯独眠寒。自解罗衣衬枕檀。百媚也应愁不睡，更阑。恼乱心情半被闲。,宋,词
无题,仲殊,年芳已远，凉夏疏疏雨。菊占此时开，背佳期、清秋何处。滴成金豆，弹破栗文圆，临水槛，倚风亭，全胜东篱暮。茱萸未结，谁是多情侣。菖叶与葵花，也相饶、也□羞妒。主人著意，何必念登高，浮酒面，解烦襟，消尽当筵暑。,宋,词
初祖熊耳峰,剋符道者,閑佩毗盧印，人天末位尊。寶航橫鳳浦，金錫挂龍門。去後梁王感，來光魏主恩。葱山擕隻履，半偈動乾坤。。,唐,律诗
无题,范成大,冰明玉润天然色。凄凉拼作西风客。不肯嫁东风。殷勤霜露中。绿窗梳洗晚。笑把玻璃盏。斜日上妆台。酒红和困来。,宋,词
无题,蔡伸,春事付莺花，曾是莺花主。醉拍春衫金缕衣，只向花间住。密意君听取。莫逐风来去。若是真心待于飞，云里千条路。,宋,词
无题,程珌,休怪频年司钥，仙官长守仙宫。东风未肯到凡红。先舞云韶彩凤。都是一团和气，故教上苑春浓。群仙拍手过江东。高唱紫芝新颂。,宋,词
頌古二首 僧問雪竇明覺如何是佛，曰四山圍繞。,釋知昺,狂狗逐塊，瞎馿趁隊。只許我知，不許你會。,唐,其他
黄靖州子孫江西漕試,韓淲,淬礪酬先志，家傳合奏功。子孫當決勝，詞賦况同風。南浦聯名處，西江一戰中。鄉閭飛榜到，丹桂滿芳叢。,唐,律诗
趙元達婦孕不育後數日其猶子生一女子二子皆有戚戚之色戲作此詩開之,饒節,十年不見陳驚座，二子相逢心亦可。高帝子孫果隆準，杜陵先生豈欺我。甘陵夫子孕不育，世無元化操五毒。乳醫袖手輒寤生，不藥而喜神所福。君家阿濟頤未髯，頗恨生子不生男。人間久乏古烈女，世上多歎吾兒凡。應當有子問賢否，弄璋弄瓦詩人口。木蘭買馬替爺征，班昭嗣兄成漢表。人生得此二子者，安用癡兒鬧昏曉。况君各自富春秋，有女如玉方好逑。必欲商瞿有男子，殷勤更問東家丘。,唐,诗
哭趙忠定  其一,范模,日月開黄道，乾坤奠渾儀。斯人今已矣，吾道竟何之。玉鉉憂思苦，金縢感慨遲。仆碑今復立，恨不見封彝。,唐,律诗
无题,洪咨夔,花事无多，笙歌绾取东风住。玉彝雕俎，楼外更筹屡。醉唤骊驹，催上天梯去。君知否。半边铜虎。邓艾经行路。,宋,词
中書遇雨,錢起,濟旱惟宸慮，爲霖即上台。雲銜七曜起，雨拂九門來。綸閣飛絲度，龍渠激霤迴。色翻池上藻，香裛鼎前杯。湘燕皆舒翼，沙鱗豈曝腮。尺波應萬假，虞海載沿洄。,唐,诗
无题,曾觌,艳杏红芳透粉肌。沈香亭宴太真妃。新晴庭馆燕来迟。试抹么弦妆半掩，满斟绿醑袖交飞。九重天上捧金卮。,宋,词
无题,刘辰翁,坐久语寂寞，泉响忽翻空。不知龙者为雨，雨者为成龙。看取交流万壑，不数飞来千丈，高屋总淙淙。是事等恶剧，裂石敢争雄。敲铿訇，扪滑仄，藉蒙茸。苍浪向来半掩，厚意复谁容。欲说正元旧事，未必玄都千树，得似洞中红。檐语亦颠倒，洗尔不平胸。,宋,词
无题,马伯升,和气应鼙鼓，喜色上辕门。貔貅万骑，争相庆主将佳晨。遥望九霄上阙，霭霭庆云澄处，一点将星明。天瑞不虚应，人杰岂虚生。况君家，名将旧，有元勋。上方拊髀，要资颇牧作长城。管取斋坛入拜，会见凯歌归奏，振起旧家声。与国同休语，王府又重盟。,宋,词
无题,张炎,记玉关、踏雪事清游。寒气脆貂裘。傍枯林古道，长河饮马，此意悠悠。短梦依然江表，老泪洒西州。一字无题处，落叶都愁。载取白云归去，问谁留楚佩，弄影中洲。折芦花赠远，零落一身秋。向寻常野桥流水，待招来、不是旧沙鸥。空怀感，有斜阳处，却怕登楼。,宋,词
无题,杜安世,疏雨才收淡泞天。微云绽处月婵娟。寒雁一声人正远。添幽怨。那堪往事思量遍。谁道绸缪两意坚。水萍风絮不相缘。舞鉴鸾肠虚寸断。芳容变。好将憔悴教伊见。,宋,词
莊丞內子挽詩  其二,林希逸,死自知歸處，生能孝養親。真堪名烈婦，豈不勝癡人。新卜金沙竁，空埋玉雪身。佳銘求篆石，摻筆爲酸辛。,唐,律诗
京中人作二豹咒（題擬）,佚名,苦違心負教，橫遭三豹。（見《朝野僉載》卷二）（按：《全唐詩》卷八七六作三言二句，係錄自《新唐書》卷一八六《王旭傳》。今重錄。）。,唐,词
无题,吴文英,江上桃花流水，天涯芳草青山。楼台春锁碧湾。都入行人望眼。一镜波平鸥去，千林日落鸦还。天风袅袅送轻帆。蓦过星槎银汉。,宋,词
无题,张炎,艾蒳香消火未残。便能晴去不多寒。冶游天气却身闲。带雨移花浑懒看，应时插柳日须攀。最堪惆怅是东栏。,宋,词
聞子規  其一,林昉,飛到一枝上，須啼三五聲。烟中猶彷彿，月下最分明。,唐,绝句
廣述二首  其二,華鎮,飄風入閶闔，九陌起黄埃。馺遝振鳴珂，馳驅東西來。側足湊高明，珠箔爲褰開。附會崇岳友，沮譽牛李儕。傾側競姿媚，談笑足詼諧。朝爲道旁客，暮爲廊廟才。如何首陽人，悵望黄金臺。所得竟斗筲，回首良可哀。安見鄭子真，谷口日徘徊。嘉聲滿朝野，何用苦自媒。,唐,诗
正月十三日過鄧師契邂逅伯山在焉師契置酒因成五言四韵,趙蕃,竹已連梢種，梅應带蒂栽。因留看書帖，更辱倒尊罍。勝士亦俱集，好懷端爲開。春風不拘束，兩鬢自摧頹。,唐,律诗
无题,王之道,云不卷。浇愁莫放金杯浅。金杯浅。新词丽句，要人裁翦。酒酣思致天同远。临风捉笔纶巾岸。纶巾岸。诗成归去，寒光照晚。,宋,词
无题,曾协,一年好处，是霜轻尘敛，山川如洗。晚菊留花供燕赏，金缕宝衣销地。旧观初还，层楼相望，重见升平际。小春时节，绮罗丛里人醉。此日武帐贤侯，六年仁政，浃长淮千里。欲入鹓行仍缓带，聊抚竹西歌吹。紫塞烟清，玉关人老，宜趣朝天骑。香尘归路，旧游回首应记。,宋,词
无题,郑域,蕊宫仙子，爱痴儿、不禁三偷家果。弃核成根传汉苑，依旧风烟难□。老养丹砂，长留红脸，点透胭脂颗。金盘盛处，恍然天上新堕。莫厌对此飞觞，千年一熟，异人间梨枣。刘阮尘缘犹未断，却向花间飞过。争似莲枝，摘来满把，莺嘴平分破。餐霞嚼露，镇长歌醉蓬岛。,宋,词
遊慈感寺用壁間趙安石韻,袁說友,薄俗冷還暖，餘年春復秋。詩窮無限意，身老半生愁。飽睡書慵展，居閒客强留。功名羞鏡裏，白髮奈盈頭。,唐,律诗
无题,周邦彦,醉魂乍醒，听一声啼鸟，幽斋岑寂。淡日朦胧初破晓，满眼娇晴天色。最惜香梅，凌寒偷绽，漏泄春消息。池塘芳草，又还淑景催逼。因念旧日芳菲，桃花永巷，恰似初相识。荏苒时光，因惯却、觅雨寻云踪迹。奈有离拆，瑶台月下，回首频思忆。重愁叠恨，万般都在胸臆。,宋,词
遊武夷作  其一,陳韡,閬風元不隔扃扉，桑柘松筠匼匝圍。溪貫一原藏曲折，山羅萬象欲騰飛。仙壇起霧成丹竈，玉女披霞作綵衣。寂寂幔亭天籟息，笙簫疑向夜深歸。,唐,律诗
送陳諫東歸,胡宿,顔詩摛錦有高文，席上經年未聘珍。鵠板乍停公府詔，貂裘還敝洛城塵。雪園授簡誰爲賦，煙渚歸艎不待春。何日子虛聞夜誦，尚方給札對嚴宸。,唐,律诗
无题,魏了翁,怕年来年去，渐雅志、易华颠。叹梦里青藜，间边银信，望外朱轓。十年竟成何事，虽万锺、於我曷加焉。海上潮生潮落，山头云去云还。人生天地两仪间。只住百来年。今三纪虚过，七旬强半，四帙看看。当时只忧未见，恐如今、见得又徒然。夜静花间明露，晓凉竹外晴烟。,宋,词
弔何巖,王邁,可憐何巖民，何罪遭此劫。寇攘發他邦，警報經旬浹。官府過張皇，民居少寧貼。昨方科箭翎，今又催甲葉。厚斂招提金，名色何所挾。昌言募土兵，相與守城堞。繡衣意其欺，急下徵兵帖。束手無一人，差官許專輒。縣官至何巖，丁壯被威脅。黔首畏墨黥，依違謀未協。口或出怨咨，心實先震懾。官兵胡爲來，紛然肆漁獵。室廬罹燬燒，老稚殘鋒鋏。山徑至通逵，輿尸交積疊。敢梟平人首，僞奏譙門捷。殺民汝何勇，殺賊汝何怯。此鄉風俗淳，武斷無豪俠。目不識戈矛，家盡事耕饁。豈應有叛謀，誰子爲荆聶。黄巾縱挺威，吾地足未涉。官吏大不仁，使爾血先喋。千家聚落蕃，幾代農桑業。一望成邱墟，獨非我臣妾。安知此怪事，不入賊間諜。設或擣吾虛，小壘真岌嶪。舟中敵國多，况望蒸徒楫。書生憂世心，夜半不交睫。作詩弔冤民，詩成淚盈頰。翻恨天門高，不與閻閭接。丈夫貴敢言，女子乃呫囁。,唐,诗
以新凉入郊墟爲韻簡葉孟我丈  其二,陳耆卿,警夜聽鳴蛩，聒午聞啼螿。不知誰使令，萬態俱悠揚。宋玉辯已非，歐陽賦何忙。正念有冰壺，日日如此凉。,唐,律诗
无题,李清照,草际鸣蛩。惊落梧桐。正人间、天上愁浓。云阶月地，关锁千重。纵浮槎来，浮槎去，不相逢。星桥鹊驾，经年才见，想离情、别恨难穷。牵牛织女，莫是离中。甚霎儿晴，霎儿雨，霎儿风。,宋,词
无题,无名氏,汉宫梳罢女真妆，望金仙、朝朝暮暮。,宋,词
室吟,邵雍,一室可容身，四時長有春。何嘗無美酒，未始絕佳賓。洞裏賞花者，天邊泛月人。相逢應有語，笑我太因循。,唐,律诗
湧泉閣,釋紹曇,肆無礙辯若懸河，尺水能興萬丈波。平地無端立層級，登高人少逐流多。,唐,绝句
送劉金部三首  其二,李新,煙老谿花幾堕紅，高陽閭巷接吳宮。禁墻鐘斷翻新雨，劍嶺雲寒想去鴻。汴水波聲天地遠，上林春色古今同。行觀勳筞知多少，河水安流敵帳空。,唐,律诗
恭上人求偈戲贈二首  其二,劉克莊,□侯勸師柔軟說，劉叟所見適不同。有時一句撞牆倒，有時一喝驚耳聾。,唐,词
寄姊夫焦韞叔兼簡三姊,王令,風舟挽晴江，載客日夜行。身遠心在家，腹腸何由平。未知所到期，先計還歸程。時尋别時語，涕淚下縱横。仰觀風中雲，下視水上萍。共在天地間，可無同飄零。瀉此罇中酒，美魚其飲羮。雖飽不厭饑，强醉終自醒。笑言雖在遠，音問猶有形。願因東南風，時寄西北聲。,唐,诗
无题,魏庭玉,璧月挂银汉，冷浸一江秋。天公付我清赏，仙籍桂香浮。极目江山如画，际晚云烟凝紫，秋色豁羁愁。领看上雄观，波影动帘钩。雁排空，渔唱晚，楚天幽。湖阴一曲千载，成败倩谁筹。试问谪仙何处，唤起于湖同醉，小为作遨头。老子欲起舞，摆脱利名休。,宋,词
曉行,陳翊,客夢正無憑，喧呼睡不能。月移篷背雪，人遠岸頭燈。檣影浮寒水，篙聲碎斷冰。狸奴渾未覺，餘煖戀青綾。,唐,律诗
无题,韩淲,雨阁云流小院秋。半醺凉意不关愁。一番相见一番休。淡伫乍持杯未浅，懒歌浑罢笑初收。主宾无处著绸缪。,宋,词
无题,伍梅城,倚东风笑问。落红啼鴂，清明来未。小雨弄晴，做轻寒天气。南极光中，五云深处，人庆千秋岁。翡翠屏间，琉璃帘下，彩衣明媚。九老风流，五候家数，如此乾坤，有人如此。天正烦君，作江南一瑞。世上今秦，山中古晋，尽不经吾意。但要牡丹，年年今日，伴人沈醉。,宋,词
无题,史浩,蕊沼清冷涓滴水。迢迢烟浪三千里。微孕青房包绣绮。薰风里。幽芳洗尽闲桃李。羽氅飘萧尘外侣。相呼短棹轻偎倚。一片清歌天际起。声尤美。双双惊起鸳鸯睡。,宋,词
无题,刘克庄,繁灯夺霁华。戏鼓侵明发。物色旧时同，情味中年别。浅画镜中眉，深拜楼西月。人散市声收，渐入愁时节。,宋,词
无题,周紫芝,趁梅寻得水边枝。独棹渔船却过溪。人似玉，醉如泥。闲歌五色线中诗。,宋,词
无题,蒋捷,世间何处，最难忘杯酒。惟是停云想亲友。此时无一盏，千种离愁，西风外，长伴枯荷衰柳。去年深夜语，倾倒书□，窗烛心悬小红豆。记得到门时，雨正萧萧，嗟今雨、此情非旧。待与子、相期采黄花，又未卜重阳，果能晴否。,宋,词
十一月大雷雨,趙蕃,疾雷驚萬里，凍雨落三更。未暇尋洪範，誰能究五行。短檠無焰續，高枕待天明。鐘省成深省，雞聲匪惡聲。,唐,律诗
和葛德裕寄紙覓蘭四絕句  其四,王庭珪,兩朵幽花費詠章，是中佳境若爲藏。何時同上瑤臺頂，遍翫芝田蕙圃香。,唐,绝句
无题,陈三聘,一品归来，强健日、小园幽圃。扁舟兴、恐天未许。想当年、持汉节，众齐咻楚。丹忠此日，盛名千古。掞词章、师海内，纬文经武。莫寒盟、故山旧侣。到鲈乡、还又是，秋风斜雨。鸣刀鲙雪，未应便去。,宋,词
无题,晏几道,小春花信日边来，未上江楼先坼。今岁东君消息。还自南枝得。素衣染尽天香，玉酒添成国色。一自故溪疏隔。肠断长相忆。,宋,词
柬趙監鹽,宋伯仁,西風吹破黑貂裘，多少江山惜倦遊。紅葉已霜天欲暮，綠蓑初雨客吟秋。人逢知己無榮辱，事不縈懷任去留。但是菊花開便好，醉中休說異鄉愁。,唐,律诗
无题,毛滂,进止详华，文章尔雅，金銮恩异群彦。尘断银台，天低鳌禁，最是玉皇香案。燕公视草，星斗动、昭回云汉。对罢宵分，又是金莲，烛引归院。年来偃藩江畔。赖湖山、慰公心眼。碧瓦千家，少借裤襦馀暖。黄气珠庭渐满。望红日、长安殊不远。缓辔端门，青春未晚。,宋,词
无题,赵希蓬,功名富贵，算到头，怎免委沟填壑。曳钓抱琴秋水畔，肯与微官空缚。五亩苍阴，一丘寒碧，说甚凌烟阁。静观物理，从他荣悴开落。任待入谷鸣雏，不须歆艳，免使朝南岳。修竹长松常与伴，更有寒梅堪约。夜且三更，西风万籁，入耳悲猿鹤。从头洗去，更无一点圭角。,宋,词
无题,吴潜,岁岁重阳，何曾是、两般时景。人自有、悲欢离合，晦明朝暝。日月湖边来往艇，楼台水底参差影。又何妨、时暂狎沧波，轻鸥并。闲顿放，朱门静。新结裹，朱帘整。尽百年人事，移场换境。欲插黄花身已老，强倾绿醑心先醒。羡游鱼、有钓不能收，钩空饼。,宋,词
无题,无名氏,依约疏林，见盈盈春意，几点霜蕤。应是东君，试手作芳菲。粉面倚、天风微笑，是日暖、雪已晴时。人静么凤翩翩，踏碎残枝。幽香浑无著处，甚一般雨露，独占清奇。淡月疏云，何处不相宜。陌上报春来也，但绿暗、青子离离。桃杏应仗先容，次第追随。,宋,词
過城南僧院,姚合,寺對遠山起，幽居仍是師。斜陽通暗隙，殘雪落疎籬。松靜鶴棲定，廊虛鐘盡遲。朝朝趨府吏，來此是相宜。,唐,律诗
屏風曲,李賀,蝶棲石竹銀交關，水凝綠鴨瑠璃錢。團迴六曲抱膏蘭，將鬟鏡上擲金蟬。沈香火暖茱萸煙，酒觥綰帶新承懽。月風吹露屏外寒，城上烏啼楚女眠。,唐,律诗
无题,范成大,湘江碧。故人同作湘中客。湘中客。东风回雁，杏花寒食。温温月到蓝桥侧。醒心弦里春无极。春无极。明朝残梦，马嘶南陌。,宋,词
无题,方岳,子盍规夫，商丘之木，有樗不才。纵斧斤睥睨，何妨雪立，风烟傲兀，怎问春回。老子似之，倦游久矣，归晒渔蓑羹芋魁。村锄外，闻韭今有子，芥已生台。天於我辈悠哉。纵作赋问天天亦猜。且醉无何有，酒徒陶陆，与二三子，诗友陈雷。正尔眠云，阿谁敲月，不是我曹不肯来。君且住，怕口生荆棘，胸有尘埃。,宋,词
无题,叶梦得,闻道安车来过我，百花未敢飘零。疾催弦管送杯行。五朝瞻旧老，挥麈听风生。凤诏远从天上落，高堂燕喜初醒。莫言白发减风情。此时谁得似，饮罢却精明。,宋,词
寄興國福聖二老,鄧肅,我本窮山采薇蕨，偶上丹霄騎日月。雲端不著癡仙人，天公雖笑雷公斥。今我在陳糧殆絕，不夢杏漿澆細肋。詹成炊飯似摶沙，牛革薦甘真嚼鐵。慚愧忘形二禪客，倒屣相迎作禪悅。竹萌瀹水瑩瓊瑶，土芝借糟凝琥珀。余不供僧僧供余，是事顛倒古所無。要知人我兩無有，此飽便當均太虛。昨日龍興飛尺書，挽我登山有籃輿。試問二師肯俱否，一飽還君欲借渠。,唐,诗
无题,陈深,丹凤翔云表。览德辉、翩然飞下，翠蓬仙岛。银汉无声天似水，昨夜新凉多少。听一曲、琼箫音渺。千尺秦台凌空峻，见一双、翠羽先飞到。披紫雾，揽瑶草。风流别乘当英妙。对江山、掀髯把酒，浩歌长啸。绿发公候何足浼，自是无双才调。况槐阴、青青天杪。月殿姮娥云深处，近清秋、丹桂催开早。斟绿醑，戴花帽。,宋,词
无题,吴潜,老子百般足，无事可闲忧。几年思返林壑，今日愿方酬。潦倒戏衫舞袖，郎讲门槌拍板，端的这回收。日月两浮毂，身世一虚舟。想鹪鹩，与鸿鹄，不相谋。惊鳞万里深逝，谁肯更吞钩。醉则北窗高卧，醒则南园行乐，莫莫更悠悠。云在山中谷，月在水中洲。,宋,词
无题,朱敦儒,扁舟去作江南客，旅雁孤云。万里烟尘。回首中原泪满巾。碧山对晚汀洲冷，枫叶芦根。日落波平。愁损辞乡去国人。,宋,词
无题,赵彦端,一簇神仙会见奇。誓夸苏小与西施。怜轻镂月为歌扇，喜薄裁云作舞衣。牙板脆，玉音齐。落霞天外雁行低。看看各得风流侣，回首乘鸾旧路归。,宋,词
无题,辛弃疾,少年才把笙歌𧣴夏日非长秋夜短。因他老病不相饶，把好心情都做懒。故人别后书来劝。乍可停杯强吃饭。云何相遇酒边时，却道达人须饮满。,宋,词
无题,吴文英,残寒正欺病酒，掩沈香绣户。燕来晚、飞入西城，似说春事迟暮。画船载、清明过却，晴烟冉冉吴宫树。念羁情游荡，随风化为轻絮。十载西湖，傍柳系马，趁娇尘软雾。溯红渐、招入仙溪，锦儿偷寄幽素。倚银屏、春宽梦窄，断红湿、歌纨金缕。暝堤空，轻把斜阳，总还鸥鹭。幽兰旋老，杜若还生，水乡尚寄旅。别後访、六桥无信，事往花委，瘗玉埋香，几番风雨。长波妒盼，遥山羞黛，渔灯分影春江宿，记当时、短楫桃根渡。青楼彷佛，临分败壁题诗，泪墨惨澹尘土。危亭望极，草色天涯，吹鬓侵半苎。暗点检、离痕欢唾，尚染鲛绡，凤迷归，破鸾慵舞。殷勤待写，书中长恨，蓝霞辽海沈过雁，漫相思、弹入哀筝柱。伤心千里江南，怨曲重招，断魂在否。,宋,词
寄題喻叔奇國博郎中園亭二十六詠 菊徑,楊萬里,身在京師夢在鄉，黄花又是一番黄。平生不解淵明語，菊却猶存徑却荒。,唐,绝句
兩中秋絕句二首  其一,蘇轍,潁川城下兩中秋，金氣初凝火尚流。脾病家人不教飲，官厨好酒亦難求。,唐,绝句
句  其一,韓維,兩君曠度皆吾黨，紅燭迎舟盡醉還。,唐,诗
代家君答聞老詩三首  其二,唐仲友,附熱銜泥不足言，爾來杖錫亦紛然。不趨鑪炭趨寒谷，青白於中覺汝賢。,唐,绝句
送劉明復知鳯翔二首  其二,孔武仲,先帝開三省，今皇重老成。山林招隠逸，巷陌起公卿。自古時難遇，吾侯道正行。岐山莫望鳳，金閣遲飛鳴。,唐,律诗
壽皇聖帝挽章三首  其三,陳造,慈儉遵先志，剛明肖上乾。題期千一遇，躋治五三前。他日山藏壑，終天澤漏泉。稽山穿望眼，松影五雲連。,唐,律诗
无题,赵鼎,双峰遥促，回波奔注，茫茫溅雨飞沙。霜凛剑戈，风生阵马，如闻万鼓齐挝。儿戏笑夫差。漫水犀强弩，一战鱼虾。依旧群龙，怒卷银汉下天涯。雷驱电炽雄夸。似云垂鹏背，雪喷鲸牙。须臾变灭，天容水色，琼田万顷无瑕。俗眼但惊嗟。试望中彷佛，三岛烟霞。旧隐依然，几时归去泛灵槎。,宋,词
送劉通判二首  其二,趙蕃,國祚重興後，人才應運生。端殊飛紫鷟，亦異夢長庚。大半廟堂用，若爲州縣更。垂弧賀今日，連茹徯茲行。,唐,律诗
挽鹿國强二首  其二,吳芾,仕宦吾鄉少，咸尊魯一儒。名雖登上第，身不到亨衢。耆舊今垂盡，游從孰與俱。百年如夢幻，回首但驚呼。,唐,律诗
雜詠下 金燈,洪适,燈焰既埋光，幽蕤不露黄。阿誰驢喚狗，爲我問花王。,唐,绝句
无题,杨无咎,秾李夭桃堆绣。正暖日、如熏芳袖。流莺恰恰娇啼。似为劝、百觞进酒。少年未用称遐寿。愿来岁、如今时侯。相将得意皇都，同携手、上林春昼。,宋,词
无题,朱敦儒,柳花陌上拈明珰。娇红新样妆。匆匆曾贮一襟香。月痕金缕凉。分泪扇，掩离觞。春残人断肠。锦书难寄雁飞忙。池塘芳草长。,宋,词
无题,曾逮,满树叶繁枝重，缀青黄千百。,宋,词
晚過湖上登城樓泛小舟歸  其一,韓維,蛩響漸依階砌下，螢光亂出草萊間。炎蒸散盡人輕健，從此籃輿數往還。,唐,绝句
无题,沈与求,云幕垂垂不掩关，落鸿孤没有无间。雪花欺鬓一年残。欲把小梅还斗雪，冷香嫌怕乱沈檀。恼人归梦绕江干。,宋,词
无题,薛式,内有五行相制，包含一粒红铅。相生相杀自天然。此药殊无贵贱。会向我家园里，栽培一亩天田。中男小女共相连。种得黄芽满院。,宋,词
无题,陈允平,多情无语敛黛眉。寄相思、偏仗柳枝。待折向、尊前唱，奈东风、吹做絮飞。归来醉抱瑟琶睡，正酒醒、香尽漏移。无赖是、梨花梦，被月明、偏照帐儿。,宋,词
金陵作,劉克莊,高牙拂雲車带雨，清曉西州氣成霧。玉麟堂上少文書，白鷺亭前多杖屨。古來此地一都會，城郭樓臺盡非故。落日曚曨江北山，斷煙髣髴新亭路。神州豈但夷甫責，西風更有元規污。是中端的得長城，正自不能堪短簿。戲馬頻從九日遊，南樓許共諸君住。眼前突兀坡老碑，醉裏吟哦謫仙句。只今蕙帳怨猿鶴，想見齊盟憶鷗鷺。淮南四月蠶麥熟，宮闕山河煩卧護。了知此意誠能馴，未許尋公遂初賦。,唐,诗
癸酉春僑居無爲寺歸雲閣以十五遊方今五十爲題信筆十首終在五首  其五,釋行海,十五游方今五十，幾番坎止又流行。生來不作千年調，死亦何須五鼎烹。周室黍離狼虎國，堯天花藹鳳凰城。看山欲跨山中馬，却怪一春無好晴。,唐,律诗
无题,吴文英,思生晚眺，岸乌纱平步，春云层绿。罨画屏风开四面，各样莺花结束。寒欲残时，香无著处，千树风前玉。游蜂飞过，隔墙疑是金谷。偏称晚色横烟，愁凝峨髻，澹生绡裙幅。缥缈孤山南畔路，相对花房竹屋。溪足沙明，岩阴石秀，梦冷吟亭宿。松风古涧，高调月夜清曲。,宋,词
李謨笛,張祜,平時東幸洛陽城，天樂宮中夜徹明。無奈李謨偷曲譜，酒樓吹笛是新聲。,唐,绝句
古風 四十一,李白,朝弄紫沂海，夕披丹霞裳。揮手折若木，拂此西日光。雲臥遊八極，玉顏已千霜。飄飄入無倪，稽首祈上皇。呼我遊太素，玉杯賜瓊漿。一餐歷萬歲，何用還故鄉。永隨長風去，天外恣飄揚。,唐,诗
无题,赵长卿,晚色沈沈，雨声寂莫，夜寒初冻云头。晓来阶砌，一捻冷光浮。目断江天霭霭，低迷映、绿竹修修。多才客，高吟柳絮，还更上层楼。烹茶，新试水，人间清楚，物外遨游。胜似他、销金暖帐情柔。细看流风迥舞，终日价、浅酌轻讴。醺醺地，美人翻曲，消尽古今愁。,宋,词
天申節放生,王十朋,夫子釣不綱，仁心戒盡物。君子遠庖厨，孟軻論仁術。生魚舍子産，獸網祝天乙。於牣文王沼，靈德壽周室。唐置放生池，天下八十一。至今湖州碑，輝耀魯公筆。我宋仁如天，神武而不殺。華夏及蠻貊，卵胎暨化濕。皆歸好生德，惟恐一物失。清源號佛國，此典胡獨缺。耽耽舉子場，馥馥荷華隰。誕節逢千秋，錫宴遍郡邑。何以壽吾君，故事修遺逸。魚鼈族至微，端頼尺水活。况茲十畝池，中含千里闊。郭索行草泥，玄夫巢蓮葉。長鬚及衆鱗，巨細各儔匹。圉圉復洋洋，生意俱可必。永逃數罟憂，咸被中孚吉。中有六六魚，聊茲友螾蛭。一朝得雲雨，龍門變凡質。歲旱當作霖，莫忘池中日。,唐,诗
无题,方岳,瘦得黄花能小。一帘香杳。东篱云冷正愁予，犹幸是、西风少。叶下亭皋渺渺。秋何为者。无钱持蟹对黄花，又孤负、重阳也。,宋,词
无题,舒亶,折柳门前鹦鹉绿，河梁小驻归船。不堪华发对离筵。孤村啼鴂日，深院落花天。文采弟兄真叠玉，赤宵去路谁先。明朝便恐各风烟。江山如有恨，桃李自无言。,宋,词
贈張次律司理三首  其三,趙蕃,長沙今十日，曾未及湘山。舊疾痁頻作，方爐火自跧。風高知木脫，雨細念梅斑。飄泊方茲始，林園未遽還。,唐,律诗
无题,苏轼,昨夜扁舟京口，今朝马首长安。旧官何物与新官。只有湖山公案。此景百年几变，个中下语千难。使君才气卷波澜。与把新诗判断。,宋,词
无题,秦湛,藕叶清香胜花气。,宋,词
贈五星梅獬孫,方回,運極螟蛉紹雀兒，太平早有竇郎知。市門屠販規溫飽，何足煩君子細推。,唐,绝句
郊居秋晚五首  其五,趙蕃,霜雨飛何密，窮秋易作悲。長身竹孤瘦，短髮草黄萎。漸邇風霜迫，誰無裘褐思。向惟逃夏日，今已念朝曦。,唐,律诗
偈頌六十八首  其八,釋法薰,不問有言，不問無言。靈山拄杖，斜靠壁邊。風光都占盡，不費一文錢。,唐,词
无题,郑达可,嫩凉如水，正一天风露，秋容如沐。明日中秋今夜月，千里清辉光足。周室姬公，唐家元轨，来享人间福。老人星瑞，光芒南照檐曲。行看裂土分茅，朱颜青鬓，好称腰横玉。便挽银河斟北斗，倾作千锺醽醁。子舍荣华，孙枝赫奕，茂盛同松竹。尊前欢笑，竞将椿算为祝。,宋,词
初春書喜,陸游,我生本癡絕，萬事不繫懷。一朝蛻形去，豈問棄與薶。遊宦三十年，所向無一諧。偶然有天幸，自退非人排。黄紙如鴉字，君恩賜殘骸。剡溪回雪舫，雲門散青鞋。兩犢掀春泥，一鉢隨午齋。更當擁布被，高枕聽鳴蛙。,唐,诗
安國置酒敬簡堂分韻得柳暗六春字  其三,張栻,公憎孔壬面，怪石乃寓目。夜堂發深藏，林立驚滿屋。我亦苦嗜此，一見下風伏。何當載而歸，妙策三十六。,唐,律诗
无题,李之仪,新开湖水浸遥天。风叶响珊珊。记得昔游情味，浩歌不怕朝寒。故人一去，高名万古，长对孱颜。惟有落霞孤骛，晚年依旧争还。,宋,词
竹十一首 五,陳陶,迸玉閑抽上釣磯，翠苗番次脫霞衣。山童泥乞青騘馬，騎過春泉掣手飛。,唐,绝句
无题,萧廷之,关锁自周天。升降循环三寸田。不在嘘呵并数息，天然。九转无亏火力全。胎息漫流传。要在阴阳不可偏。呼吸吹嘘皆赖巽，绵绵。妙在前弦与后弦。,宋,词
芳樹,李叔卿,春看玫瑰樹，西鄰即宋家。門深重暗葉，牆近度飛花。影拂桃陰淺，香傳李逕斜。靚妝愁日暮，流涕向窗紗。,唐,律诗
代柬寄當塗大夫王去非,劉宰,聞道王明府，仁聲已四傳。催科能不擾，賦入自爭先。理到頑民服，仁漸黠吏悛。俊良搜士類，疾苦訪氓編。義役頒成制，巫風變昔年。已聞銷珥筆，直欲弛蒲鞭。未可徒寬治，還疑執德偏。碧雲江外合，愛助正拳拳。,唐,诗
无题,侯置,梅花似雪。雪花却似梅清绝。小窗低映梅梢月。常记良宵，吹酒共攀折。如今客里都休说。潇潇洒洒情怀别。夜阑火冷孤灯灭。雪意梅情，分付漆园蝶。,宋,词
次弟觀與齡叟詩韻,陳著,雪竇飛來一片雲，寺門興起總由身。鐘魚飯衆有今日，鉦鼓粥神多信人。兩閣眼空風黑夜，四山手植雨清春。我今亦是陶潛輩，三笑圖中就寫真。,唐,律诗
无题,毛滂,瀛洲春酒。满酌公眉寿。日照沙堤春傍柳。恩暖朝天衮绣。东君著意丁宁。芳酸先许梅英。要就生平滋味，待公来进君羹。,宋,词
讀古德傳八首  其一,釋德洪,閑房古寺陳尊宿，對石談經生法師。萬壑松風一軒月，冷齋清夜想丰姿。,唐,绝句
无题,曹勋,寅杓乍正，瑞云开晓，罩紫府宫殿。圣孝虔恭，率宸庭冠剑。上徽称、天明地察，奉玉检、璇耀金辉，仰吾君，亲被衮龙，当槛俯旒冕。中兴明天子，舜心温凊，示未尝闲燕。礼无前比，出渊衷深念。赞木父金母至乐，万亿载、日月荣光俱欢忭。罗绮管弦开寿宴。,宋,词
无题,程垓,不恨残花妥。不恨残春破。只恨流光，一年一度，又催新火。纵青天白日系长绳，也留春得麽。花院重教锁。春事从教过。烧笋园林，尝梅台榭，有何不可。已安排、珍簟小胡床，待日长闲坐。,宋,词
无题,沈蔚,回首芜城旧苑。还是绿深红浅。春意已无多，斜日满帘飞燕。不见。不见。花上雨来风转。,宋,词
書西溪僧壁  其三,孫應時,悠悠身世客心驚，十宿西溪夢未曾。笑把新詩留日月，碧紗黄堊聽山僧。,唐,绝句
无题,范成大,催下珠帘护绮丛。花枝红里烛枝红。烛光花影夜葱茏。锦地绣天香雾里，珠星璧月彩云中。人间别有几春风。,宋,词
无题,刘克庄,郡人元未识，新太守、定何如。待说向诸贤，西桥人物，个个清臞。相将下车许久，但凝香之乐一些无。残漏几筹视事，浓油一盏观书。旁人徒见两轮朱。玉色未尝腴。有无穷阴骘，三农衣食，万衲钟鱼。尔侬迎新送旧，似君侯、清约更谁欤。欲举一杯寿酒，却愁破费兵厨。,宋,词
次韻袁起巖提刑遊金焦二山二首  其二,范成大,憶曾歸自雪邊州，帆落中𤃩小繫舟。食蛤坐來期汗漫，駕鴻飛去揖浮丘。卧遊久矣無登覽，辱贈跫然有唱酬。寂寞東臯舒嘯後，爲君濡筆賦臨流。,唐,词
无题,刘克庄,落日几呼渡，佳夕每留关。有时来照清浅，鬓云似潘安。一曲亲蒙君赐，两岸更无人迹，惟见鹭飞还。隙地欠栽接，蕉荔杂黄丹。柳全疏，松尚幼，怕摧残。旁人笑我痴计，管钥费防闲。翁意在乎林壑，客亦知夫水月，满腹贮清寒。赋咏差有愧，赤壁与滁山。,宋,词
无题,秦观,香墨弯弯画，燕脂淡淡匀。揉蓝衫子杏黄裙。独倚玉阑无语、点檀唇。人去空流水，花飞半掩门。乱山何处觅行云。又是一钩新月、照黄昏。,宋,词
宗禮欲往桂州苦雨因以戲贈,呂溫,農人辛苦綠苗齊，正愛梅天水滿堤。知汝使車行意速，但令驄馬著鄣泥。,唐,绝句
无题,周邦彦,风老莺雏，雨肥梅子，午阴嘉树清圆。地卑山近，衣润费垆烟。人静乌鸢自乐，小桥外、新绿溅溅。凭栏久，黄芦苦竹，拟泛九江船。年年。如社燕，飘流瀚海，来寄修椽。且莫思身外，长近尊前。憔悴江南倦客，不堪听、急管繁弦。歌筵畔，先安簟枕，容我醉时眠。,宋,词
无题,徐鹿卿,薰风有意，还年年吹下，九天纶绋。庾岭高哉知几仞，不隔清名突兀。明月扁舟，图书之外，所载无南物。襄公往矣，辽辽直到今日。南来北地开藩，甘棠好在，一夜春光入。父老欢迎相告语，依旧朱颜绿发。四海无波，四江无讼，是先生清德。岭梅迎笑，和羹□□消息。,宋,词
无题,刘将孙,又匆匆、一番元夕，无灯更愁风雨。人间天上无归梦，惟有春来春去。愁不语。漫泪湿香绡，□草人何许。百年胜处。还更有琉璃，春棚月架，万眼蝶罗否。风流事，孤负后来儿女。可怜薄命三五。千金无买吴呆处，更说龙飞凤舞。今又古。便剩有才情，无分登楼赋。春醪独抚。也难觅阿瞒，肯容狂客，醉里试歌舞。,宋,词
无题,史浩,摘索衣裳宫样。生得脸儿福相。容止忒精神，一似观音形像。归向。归向。见者擎拳合掌。,宋,词
无题,王安中,绿笺长写新成曲。曲成新写长笺绿。豪句逞才高。高才逞句豪。美容歌皓齿。齿皓歌容美。香篆小花团。团花小篆香。,宋,词
初秋閒記園池草木五首  其三,范成大,旱地蓮花嬌小，水盆梔子幽芳。薇帳半年春艷，桂叢四季秋香。,唐,其他
少年行,杜甫,馬上誰家薄媚郎，臨堦下馬坐人牀。不通姓字麤豪甚，指點銀瓶索酒嘗。,唐,绝句
玉岑,徐集孫,一抹斜陽掛淺林，細聽山鳥說春心。千年古寺多奇迹，讀了豐碑看玉岑。,唐,绝句
乙卯冬楊廷秀訪平園即事  其一,周必大,乘興不回安道舟，銷憂同倚仲宣樓。莫嫌四面酸風射，猶勝三場瀋汗流。,唐,绝句
早春送歐陽鍊師歸山,武元衡,雙鶴五雲車，初辭漢帝家。人寰新甲子，天路舊煙霞。羽節臨風駐，霓裳逐雨斜。崑崙有琪樹，相憶寄瑤華。,唐,律诗
无题,魏了翁,秋意冷然，对宇宙、一尊相属。君看取、都无凝滞，天机纯熟。水拍池塘鸿雁聚，露浓庭畹芝兰馥。笑何曾、一事上眉头，萦心曲。兴不浅，船明玉。人更健，巾横幅。问人间底处，升沉迟速。气压暗岩虹半吐，眼明平楚云相逐。但年年、屈指问西风，篘新醁。,宋,词
无题,蒋捷,亸吟鞭、雁峰高处。曾游长寿仙府。年年长见瑶簪会，霞杪盖芝轻度。开绣户。笑万朵香红，剩染秋光素。清箫丽鼓。任滟玉杯深，鸾酣凤醉，犹未洞天暮。尘缘误。迷却桃园旧步。飞琼芳梦同赋。朝来闻道仙童宴，翘首翠房玄圃。云又雾。身恍到微茫，认得胎禽舞。遥汀近浦。便一苇渔航，撑烟载雨，归去伴寒鹭。,宋,词
有感,孔平仲,末俗皆趨利，貧心獨惡華。葛衣冬已晏，黍飯日將斜。岳重淵騫伍，毫輕許史家。浩然忘世慮，書劍一生涯。,唐,律诗
上烏林天使三首  其二,宇文虛中,拭玉轅門吐寸誠，敢將緩頰沮天兵。雷霆儻肯矜彫弊，草芥何須計死生。定鼎未應周命改，登壇合許趙人平。知君妙有經邦策，存取威懷萬世名。,唐,律诗
无题,杨无咎,彩缕牵肠断，明珠暗滴圆。从头颗颗手亲穿。寄与仙乡同结、此生缘。和串拢瑜臂，连云坠雪肩。循环密数对沈烟。似我真情不断、永相联。,宋,词
柳絮,李中,年年二月暮，散亂雜飛花。雨過微風起，狂飄千萬家。,唐,绝句
无题,葛胜仲,小样洪河分九曲，飞泉环绕粼粼。青莲往事已成尘。羽觞浮玉甃，宝剑捧金人。绿绮且依流水调，蓬蓬釂鼓催巡。玉堂词客是佳宾。茂林修竹地，大胜永和春。,宋,词
无题,卢炳,过眼溪山，向来都是经行处。骖鸾人去。冷落吹箫侣。小立江亭，愁对蒹葭浦。无情绪。酒杯慵举。闲看江枫舞。,宋,词
送張振古二首  其一,楊方,積剛自許挾浮雲，拂拭平生欲佩君。匣古年侵春暈澀，忍隨人課割鉛勳。,唐,绝句
无题,牟巘,表海归来后，眠食喜清安。身轻於鹄，上下山北与山南。何必交梨火枣，自是霜筠雪柏，岁晚越坚完。摩诘本无病，微笑指蒲团。天有意，留一老，殿诸贤。平生出处何似，试把二苏看。惟有黄门最贵，况是庞眉寿□，九秩阅人间。持此为公寿，即是寿元元。,宋,词
无题,陈允平,自别萧郎锦帐寒。凤楼日日望平安。杏花枝上露才乾。眉皱但嫌钿翠堕，臂销惟觉钏金宽。薄情杨柳殢征鞍。,宋,词
書溫公集後,薛季宣,不用須藏用即行，未分丘壑與朝廷。聲名怪得生來盛，非但潛心醉六經。,唐,绝句
无题,范成大,画戟锦车皆雅故。箫鼓留连客住。南浦春波暮。难望罗袜生尘处。明日船旗应不驻。且唱断肠新句。卷尽珠帘雨。雪花一夜随人去。,宋,词
无题,曹勋,佳时莫放游鞍倦。梅润清薰随处宴。不妨一半雨兼风，况对有情莺与燕。琼艘百柁花千点。肯使笙歌容易转。兴来人事酒消磨，谁问蚊雷和蚁战。,宋,词
舟中對月,李彌遜,悠悠乘墜寄舟車，與世真成一夢蘧。苦憶曉更鼉報鼓，喜逢秋遠雁横書。江山似與詩人助，水月應知靜者如。投老得歸隨處樂，獨醒尤笑楚三閭。,唐,律诗
濯足萬里流,項安世,將子無涉水，水深下無極。鯈魚舞浮陽，螭首闖陰碧。弱去一羽沉，惡來萬波激。子兮何所求，快此蛟蜒滴。諫議起陽城，拾遺招李渤。望子子不來，羊裘號逋客。踞坐山石粗，晞髮朔風急。亂流兩白足，何日踔疎逸。子兮寧不悲，饑甿徯唐稷。豈其洛之涯，而可溫與石。,唐,诗
交難,范成大,美一人兮巖之扃，珮璧月兮間珠星。歲既單兮不圭幣，路巉絕兮遠莫致。稼石田兮長饑，誰與此兮蓺之。藉予玉兮雙瑴，先予絺兮五兩。不萬一兮當此，託長風兮寄想。長風兮無旁，吾媒乏兮鳳凰。謂蘋若兮蒿艾，鳳告予兮以不祥。恐青女兮行秋，奄銷歇兮衆芳。搴芳華兮玉蕤，將以遺兮所思。玉蕤兮霜露，所思兮未知。,唐,词
无题,晁补之,今春闰好。怪重阳菊早。满槛煌煌看霜晓。唤金钱翠雨，不称标容，潇洒意、陶潜诗中能道。不应夸绝艳，曾妒春华，因甚东君意不到。又似锁，三千汉女，偏教明妃、怨西风边草。也何必、牛山苦沾衣，算只好龙山，醉狂吹帽。,宋,词
无题,张先,蝉抱高高柳，莲开浅浅波。倚风疏叶下庭柯。况是不寒不暖、正清和。浮世欢会少，劳生怨别多。相逢休惜醉颜酡。赖有西园明月、照笙歌。,宋,词
无题,张孝祥,春入园林，花信总诸迟速。听鸣禽、稍迁乔木。夭桃弄色，海棠芬馥。风雨霁，芳径草心频绿。禊事才过，相次禁烟追逐。想千岁、楚人遗俗。青旗沽酒，各家炊熟。良夜游，明月胜烧花烛。,宋,词
約同僚游佳陰  其三,馮伯規,□□時山漏夕陽，下山草木響□□。□來望到山盡處，一片明冰□□光。,唐,词
悲春,殷濟,青青柳色萬家春，獨掩荆扉對苦辛。山月有時來照戶，蕃歌無夜不傷人。荒村寂寂鷄鳴早，窮巷喧喧犬吠頻。,唐,诗
雨夜二首  其一,陸游,牆西泥三寸，牆東草三尺。可憐白鹿泉，蛙黽紛狼籍。濕螢如隕星，入戸黏几席。病夫本嗜睡，況此風雨夕。永懷瀼西寺，更憶山南驛。陳迹不可追，昏然墮吾幘。,唐,诗
哭令人,王十朋,三十年間共苦辛，忽然驚斷夢中因。鍾情正是我輩事，鼓缶忍同方外人。熊膽未酬平昔志，牛衣猶是向來貧。閩山滿眼同來路，木落風號淚滿巾。,唐,律诗
通山  其二,李傳正,我愛通羊好，回環雲水間。重巒與疊嶂，真是翠屏山。,唐,绝句
歲寒亭成題柱自警,王名遂,松榮梅竹秀，三徑但含滋。不與乾坤老，難令霜雪欺。交情存淡薄，世治識艱危。前路留教遠，終身以自期。,唐,律诗
景修二十歲褎爲鄉舉之首晚乃尉青田無不遇色其里人晁補之爲賦五十六字以別且勉之,晁補之,一尉三千五百里，昔人嘗已歎沉英。陸機文賦成童妙，梅福官資向老清。盡說江山多勝事，且臨風月慰高情。它年見我長安道，貨藥無心更避名。,唐,律诗
无题,无名氏,三径当松竹，五亩足烟霞。个中卜宅，蓬山佳致足君家。前有书江环绕，后有横岗崪嵂，万象总森罗。输奂翬飞处，此屋岂无华。绿窗开，朱户敞，绣帘遮。燕闲自适，百篇斗酒是生涯。种善善根未绝，延桂桂枝可待，谁子为君夸。佳嗣一夔足，荣耀必多嘉。,宋,词
无题,无名氏,冷落人间昼掩门。泠泠残粉縠成纹。几枝疏影溪边见，一拂清香马上闻。冰作质，月为魂。萧萧细雨入黄昏。人间暂识东风信，梦绕江南云水村。,宋,词
吳越王與陶穀酒令 二,不詳,口耳王，聖明天子要錢塘。,唐,词
无题,张元干,玉露团寒菊，秋风入败荷。缭墙南畔曲池涡。天迥遥岑倒影、落层波。月转檐牙短，更传漏箭多。醉来归去意如何。只为地偏心远、惯弦歌。,宋,词
舟中載芍藥數本  其二,彭汝礪,御衣黄淡名先貴，襭子紅多格已塵。歸去欲爲圖畫看，却嗟無似趙昌人。,唐,绝句
无题,卢祖皋,玉肌春瘦。别凤离鸾后。柳外画船看翠袖。眼艳风流依旧。杏梁语燕绸缪。可堪前梦悠悠。几度欲成花雨，断云还过南楼。,宋,词
无题,晁补之,买陂塘、旋栽杨柳，依稀淮岸江浦。东皋嘉雨新痕涨，沙觜鸥来鹭聚。堪爱处。最好是、一川夜月光流渚。无人独舞。任翠幄张天，柔茵藉地，酒尽未能去。青绫被，莫忆金闺故步。儒冠曾把身误。弓刀千骑成何事，荒了邵平瓜圃。君试覰。满青镜、星星鬓影今如许。功名浪语。便似得班超，封侯万里，归计恐迟春。,宋,词
无题,张元干,拍堤绿涨桃花水。画船稳泛东风里。丝雨湿苔钱。浅寒生禁烟。江山留不住。却载笙歌去。醉倚玉搔头。几曾知旅愁。,宋,词
无题,赵孟坚,官小宦游初，清贫如旧。小簇杯盘旋篘酒。虽然微禄，不比他们丰厚。也知惭愧是，皇恩受。富贵千般，享之惟寿。心地平时到头有。摩挲铜狄，祝望比他长久。鼎来荣贵待，通闺后。,宋,词
嵩巫亭,富弼,平地烟霄此半分，繡楣丹檻照清汾。風簾暮捲秋空碧，剩見西山數嶺雲。,唐,绝句
陳擇之經過以贛守留尚書得祠亟歸別之其行甚遽途中有詩見寄次韻,趙蕃,過我不停軌，嗔公但憶歸。民思河內借，士失荆州依。別去目易極，詩來寒益衣。今時未爲貴，歲晚望荆扉。,唐,律诗
題僧惠昇壁,宋祁,何年飛虎錫，此地鎖鷹房。水入禪心定，花飄供裓香。高談犀飾麈，清啜茗成槍。千騎嘗留此，籠紗照屋梁。,唐,律诗
雅師求閣名既爲作扁榜仍賦娛客雜句,許及之,妙景非聲亦非色，非色豈應容粉飾。東坡妙用徧虛空，大地山河等兒劇。簡齋有句添蛇足，雨抹晴粧要娛客。黄妃塔邊浄相寺，破屋荆榛十年事。雅師辦得一片心，化出寶坊全體備。傑閣巍巍尊大士，我欲名之無盡意。更拈蛇足扁東偏，與師餉客爲客地。東坡仙去可無詩，客來了此一段奇。未雨未晴煩舉似，非鬼非仙竟是誰。,唐,诗
无题,丁羲叟,十里寒塘初过雨。采莲舟上谁家女。秋水接云迷远树。天光暮。船头忘了回来路。却系兰舟深处住。歌声惊散鸳鸯侣。波上清风花上雾。无计去。月明肠断双栖去。,宋,词
和臨湘奉議孫敷山歸田十詠  其一○,徐經孫,早眠晏起自安恬，頭上從教白髮添。和了十詩賒七字，太平時節效陶潛。,唐,绝句
登石城戍望海寄諸暨嚴少府,皇甫冉,平明登古戍，徙倚待寒潮。江海方回合，雲林自寂寥。詎能知遠近，徒見蕩煙霄。即此滄洲路，嗟君久折腰。,唐,律诗
贈夢得,白居易,前日君家飲，昨日王家宴。今日過我廬，三日三會面。當歌聊自放，對酒交相勸。爲我盡一杯，與君發三願。一願世清平，二願身強健。三願臨老頭，數與君相見。,唐,诗
鼓吹曲辭 黃雀行,莊南傑,穿屋穿牆不知止，爭樹爭巢入營死。林間公子挾彈弓，一丸致斃花叢裏。小雛黃口未有知，青天不解高高飛。虞人設網當要路，白日啾嘲禍萬機。,唐,律诗
无题,韩元吉,五溪深锁烟霞，定知不是人间世。轩然九老，排云一笑，苍颜相对。星斗垂空，月华随步，酒醒无寐。□广寒已近，嫦娥起舞，天风动、摇丹桂。极目层霄如洗。正千岩、棱棱霜气。飞泉半落，苍崖百仞，珠翻玉碎。金衲松成，葛洪丹就，如今千载。叹谪仙诗在，骑驴未远，且留君醉。,宋,词
贈子瞻  其三,徐積,昔者益州牧，意欲見杜微。不能以身往，使人輿致之。雖用爲諫議，待士禮已非。而况君房輩，端坐呼子陵。子陵胸中氣，直與青雲平。豈肯爲人屈，彼亦徒驕矜。孰如揚州牧，自處遜與恭。德不矜其盛，事不矜其功。南郭已三顧，迂身爲衰翁。以手書所問，視面歎厥容。移時能立語，避乘乃鞠躬。不知古之人，幾人能如公。,唐,诗
次韻聖謨見寄二首  其一,周紫芝,十年悲兩京，萬騎開幕府。誰知鹿門翁，遠引脫罪罟。吾衰固安用，文字考前古。尚煩金蘭交，弔此饑寒苦。龐公不可見，賤子何足取。,唐,诗
无题,潘阆,长忆观潮，满郭人争江上望。来疑沧海尽成空。万面鼓声中。弄涛儿向涛头立。手把红旗旗不湿。别来几向梦中看。梦觉尚心寒。,宋,词
无题,曹组,帘卷真珠深院静。满地槐阴，镂日如云影。午枕花前情思凝。象床冰簟光相映。过面风情如酒醒。沈水瓶寒，带绠来金井。涤尽烦襟无睡兴。阑干六曲还重凭。,宋,词
无题,刘克庄,糁径红裀，莫要放、儿童抛砾。知渠是、仙家变幻，佛家空色。青女无端工翦彩，紫姑有崇曾迷赤。但双双、戏蝶绕空枝，飞还息。鲸量减，驹阴急。芳事过，馀情惜。漫新腔窈渺，奏云和瑟。飘荡随他红叶水，萧条化作青芜国。忆桥边、池上共攀翻，空留迹。,宋,词
嘉定壬午春晚園官送杞菊因取陸天隨蘇東坡張南軒三賦誦之感事賦詩,張侃,我志甘澹薄，不爲物所遷。園官送杞菊，秀色滿目前。生育秉至性，陰陽順中權。可憐黄口兒，匕筯照腥羶。縱得一餉戲，旁觀成脅肩。杞菊付中厨，試著薑鹽煎。至哉天下味，妙處祕不傳。三賢留雋語，首當師之焉。,唐,诗
次韻趙景明呈許明府,喻良能,卜晝開英集，瑶林映珷玞。顧慚梅隠吏，繆接范萊蕪。官柳春猶淺，江梅韻亦孤。他年想風味，應有汭川圖。,唐,律诗
得梁谿書寄諸弟二首  其二,李綱,荔子初丹色半青，玉膚未滿已芳馨。欲題書後三千顆，須待煙林燦若星。,唐,绝句
短篷,陸游,射的山前繫短篷，快如魚鳥出池籠。試臨清鏡枯顱茁，不待丹砂兩頰紅。逐妄百年真自苦，造微一日有餘功。不須更說岷峨約，已覺蓬壺在眼中。,唐,律诗
臘月初三日虜人攻城以强弩射退獲捷,趙萬年,四圍鉦鼓震天鳴，虜騎平明盡逼城。萬弩應絃因退走，却疑城上有神兵。,唐,绝句
无题,徐叔至,两两台符映昴躔，南熏披拂寿炉烟。宝图继统千龄会，金铉调元一相贤。兰玉满，庆蝉联。天教世有鲁山川。霞觞更对瑶池佲，共看蟠桃着子年。,宋,词
緣識  其三七,宋太宗,世上多虛飾，方知一切心。不羣終是異，僻學古同今。逸士寬懷釋，爲官理道深。移時非獨見，令我思沈吟。,唐,律诗
和崔公度家風琴八首  其四,王安石,風鐵相敲固可鳴，朔兵行夜響行營。如何清世容高卧，翻作幽窗枕上聲。南風屋角響蕭蕭，白日簾垂坐寂寥。愛此宮商有真意，與君傾耳盡今朝。,唐,律诗
擬古五首  其三,方回,江南九月後，無日非重陽。十月十一月，豈不雪且霜。嚴凍殺百草，菊花彌更黄。於茲偶有酒，十觴至百觴。□□□□了，復醉梅花傍。,唐,词
无题,傅大询,草草三间屋，爱竹旋添栽。碧沙窗户，眼前都是翠云堆。一月山翁高卧，踏雪水村清冷，木落远山开。唯有平安竹，留得伴寒梅。唤家童，开门看，有谁来。客来一笑，清话煮茗更传杯。有酒只愁无客，有客又愁无酒，酒熟且徘徊。明日人间事，天自有安排。,宋,词
无题,无名氏,两张机。行人立马意迟迟。深心未忍轻分付，回头一笑，花间归去，只恐被花知。,宋,词
无题,叶梦得,落花已作风前舞。又送黄昏雨。晓来庭院半残红。惟有游丝千丈、晴空。殷勤花下同携手。更尽杯中酒。美人不用敛蛾眉。我亦多情、无奈酒阑时。,宋,词
无题,晏几道,轻匀两脸花，淡扫双眉柳。会写锦笺时，学弄朱弦后。今春玉钏宽，昨夜罗裙皱。无计奈情何，且醉金杯酒。,宋,词
无题,吴文英,东风客雁溪边道。带春去、随春到。认得踏青香径小。伤高怀远，乱云深处，目断湖山杳。梅花似惜行人老。不忍轻飞送残照。一曲秦娥春态少。幽香谁采，旧寒犹在，归梦啼莺晓。,宋,词
无题,晏几道,床上银屏几点山。鸭炉香过琐窗寒。小云双枕恨春闲。惜别漫成良夜醉，解愁时有翠笺还。那回分袂月初残。,宋,词
次韻答高賓王  其二,陳造,陂量如君信有容，諾金到我豈宜蒙。蛾眉自古偕三惑，虎旅何心待九攻。雨室聊辭秉燭女，石腸莫笑叩舷翁。吾徒嫵媚青編在，檗茹冰棲定雋功。,唐,律诗
无题,无名氏,清夜老，流水淡疏星。云母窗前生晓色，梧桐叶上得秋声。村落一鸡鸣。催唤起，带梦著冠缨。老去悲秋如宋玉，病来止酒似渊明。满院竹风清。,宋,词
无题,欧阳修,翠苑红芳晴满目。绮席流莺，上下长相逐。紫陌闲随金轹辘。马蹄踏遍春郊绿。一觉年华春梦促。往事悠悠，百种寻思足。烟雨满楼山断续。人闲倚遍阑干曲。,宋,词
无题,李之仪,风清月莹，天然标韵，自是闺房之秀。情多无那不能禁，常是为、而今时候。绿云低拢，红潮微上，画幕梅寒初透。一般偏更恼人深，时更把、眉儿轻皱。,宋,词
白鷴  其四,魏野,李白詩中聞未識，謝莊賦裏見長思。今朝得爾心雖喜，致謝慚無吐鳳詩。,唐,绝句
无题,无名氏,惨云愁雾罩江天。呵手卷帘看。蒙茸柳絮，万千蝴蝶，飞过危栏。后庭一树瑶华缀，零乱暗香残。今番桂影，也应寒重，不放新弯。,宋,词
无题,曹组,晓天谷雨晴时，翠罗护日轻烟里。酴醿径暖，柳花风淡，千葩浓丽。三月春光，上林池馆，西都花市。看轻盈隐约，何须解语，凝情处、无穷意。金殿筠笼岁贡，最姚黄、一枝娇贵。东风既与花王，芍药须为近侍。歌舞筵中，满装归帽，斜簪云髻。有高情未已，齐烧绛蜡，向阑边醉。,宋,词
夏晝小雨,戴昺,小牀蘄簟展琉璃，窗外新篁一尺圍。正午雲橋疎雨過，冬青花上蜜蜂歸。,唐,绝句
遞中得先之兄書取邕欽宜柳歸約十二月到此年節已近未聞來朝寄奉  其二,李師中,遠宦良多感，新來更可悲。春隨斗柄動，人自海邊歸。僕馬疲勞甚，郊原雨水時。經旬不得信，憑檻又吟詩。,唐,律诗
喜二曾一鄭歸,王洋,木葉黄時拂兩輪，馬前同看蚤梅春。舊游踏徧千山月，新歲迎歸三老人。梳洗樓前酬鵲語，琴書案上掃蛛塵。只愁鳯詔聯翩下，又指天邉問去津。,唐,律诗
无题,无名氏,瑞气重闽宇。小春馀、璇霜避暖，敛威青女。一点阳和锺英气，崧岳今朝诞甫。正两荚、尚留蓂舞。应想宁川称寿处，听金笼、放鸽儿童语。愿千岁，祝慈父。君家自有安民谱。袖良规、时宽辔策，夜闲桴鼓。直赖汀南为保障，无复鼪鼯啸聚。果峻秩、升朝褒叙。治最行将书第一，去思碑、拟颂歌明府。飞诏趣，缀鸳鹭。,宋,词
次韵秋日五首  其四,姜特立,木落山寒境更幽，世間萬事入搔頭。何人爲廣秋聲賦，我欲歸田蚤晚休。,唐,绝句
題長江圖三絕  其一,王柏,一目長江萬里長，幾多興廢要商量。時人莫作畫圖看，說著源頭正可傷。,唐,绝句
麗春,張耒,蓬蒿眼已熟，收拾到阿麗。徒分色黄白，未害格妾婢。爭妍知不足，出刺以自衛。上有寒梅枝，春霜一憔悴。,唐,律诗
醉題友人詩後,徐積,可惜兩眼青，不見一室白。爲子吟喉乾，使我酒面赤。醉中一夜騎鸞鳳，麻姑空敞桃花洞。南樓下去北軒中，西關放過東臯夢。,唐,词
題王雙巖詩集後二首  其二,王邁,白首憂時意更長，明言六籍法皆良。先生不竟身前用，有子親傳肘後方。時論無人傳藥石，上醫著眼識膏肓。歸歟活國工夫辦，要續雙巖百世香。,唐,律诗
无题,黄庭坚,画堂高会酒阑珊。倚栏干。霎时间。千里关山，常恨见伊难。及至而今相见了，依旧似、隔关山。倩人传语问平安。省愁烦。泪休弹。哭损眼儿，不似旧时单。寻得石榴双叶子，凭寄与、插云鬖。,宋,词
无题,晏几道,旧香残粉似当初。人情恨不如。一春犹有数行书。秋来书更疏。衾凤冷，枕鸳孤。愁肠待酒舒。梦魂纵有也成虚。那堪和梦无。,宋,词
歸來五首  其五,張侃,酴醿數尺長，伐木成小架。玉色映晚春，濃陰接初夏。濁醪任淺深，細草堪枕藉。興來信步行，浮雲出山罅。,唐,律诗
偶得李竹屋居士摘和靖先生梅詩四聯演成八韻句工而韻險似難繼和愧不自揣僭敢續貂珠玉在傍覺我形穢  其三,楊公遠,雪後園林纔半樹，支筇細認孤山路。雲頑未斂風更嚴，木凍且僵天欲莫。冷蕊依稀無處尋，清香髣髴暗中度。翻思立馬老坡翁，月上黄昏方得句。,唐,律诗
无题,程珌,绿杨欲舞，红杏微笑，春工渐侈。试偻指、自从嘉定，数到宝庆□□里。无一岁、不书年大有，问元功谁燮理。□□□、於变雍熙，如此自当千岁。况是端笏蓬莱陛。但看雍容、玉立山峙。炼五色、补天无迹，扶日天衢光四被。安清祐、填群心声色，恬然如谈笑耳。更八荒、民生奠枕，此著又当千岁。又况善述先猷，严武备、不开边鄙。阴功遍南北，千岁未多畴祉。且说总是三千岁。此际方岐嶷。听今日、处处笙歌，何止南楼十二。,宋,词
无题,辛弃疾,云气上林梢，毕竟非空非色。风景不随人去，到而今留得。老无情味到篇章，诗债怕人索。却笑近来林下，有许多词客。,宋,词
无题,蔡伸,伤春晚，送春归。步云溪。绿叶同心双小字，记曾题。楼外红日平西。长亭路、烟草萋萋。云雨不成新梦后，倚阑时。,宋,词
馬天心遠游而歸椎髻變而巾幘袖衣變而逢掖名字號俱變書亦學顔作三詩寄之  其一,徐瑞,紙上磊落太師字，行間突兀玄晏名。斯人變幻不可測，卒然見之令人驚。,唐,绝句
无题,苏轼,记得画屏初会遇。好梦惊回，望断高唐路。燕子双飞来又去。纱窗几度春光暮。那日绣帘相见处。低眼佯行，笑整香云缕。敛尽春山羞不语。人前深意难轻诉。,宋,词
无题,吴潜,已是三堪乐，更是百无忧。山朋溪友呼酒，互劝复争酬。钓水肥鲜鳊鳜，采树甘鲜梨栗，䆉稏一齐收树底飞轻盖，溪上放轻舟。笑鸱夷，名已谢，利还谋。蜗蝇些小头角，何事被渠钩。春际鹭翻蝶舞，秋际猿啼鹤唳，物我共悠悠。倚棹明当发，归梦落三洲。,宋,词
漁父,鄭夢周,披却蓑衣翁自漁，青荷包飯柳穿魚。時歸坐在短篷底，白占一溪雲水居。,唐,绝句
游普向十首  其四,陳造,虀鹽未必劣僧蔬，塵裏光陰易破除。他日摩肩霄漢上，却須此室與藏書。,唐,绝句
无题,张孝祥,鳷鹊楼高晚雪融。鸳鸯池暖暗潮通。郁金黄染柳丝风。油壁不来春草绿，栏干倚遍夕阳红。江南山色有无中。,宋,词
无题,宋祁,绣幕茫茫罗帐卷。春睡腾腾，困入娇波慢。隐隐枕痕留玉脸。腻云斜溜钗头燕。远梦无端欢又散。泪落胭脂，界破蜂黄浅。整了翠鬟匀了面。芳心一寸情何限。,宋,词
偈頌五首  其二,釋印肅,議得無心達有心，識心三界自平沉。可憐迷望無心者，只道無心境不侵。,唐,绝句
无题,姜夔,祝寿筵开，画堂深映花如绣。瑞烟喷兽。帘幕香风透。一点台星，化作人间秀。韶音奏。两行红袖。齐劝长生酒。,宋,词
无题,仲殊,遥想天孙离别后，一宵欢会，暂停机杼。,宋,词
无题,周紫芝,大江流处是庐峰。苍玉照晴空。何事浅鬟浓黛，却成烟雨溟濛。如今纵有，云涛万顷，翠巘千重。传语云间五老，一尊须要君同。,宋,词
无题,周邦彦,腻颈凝酥白，轻衫淡粉红。碧油凉气透帘栊。指点庭花低映，云母屏风。恨逐瑶琴写，书劳玉指封。等闲赢得瘦仪容。何事不教云雨，略下巫峰。,宋,词
无题,尹济翁,玉搔头。是何人敲折，应为节秦讴。棐几朱弦，剪灯雪藕，几回数尽更筹。草草又、一番春梦，梦觉了、风雨楚江秋。却恨闲身，不如鸿雁，飞过妆楼。又是山枯水瘦，叹回肠难贮，万斛新愁。懒复能歌，那堪对酒，物华冉冉都休。江上柳、千丝万缕，恼乱人、更忍凝眸。犹怕月来弄影，莫上帘钩。,宋,词
春使留金金臣悟室求詩口占漫答,洪皓,久持使節傍門庭，薄命猶賒五鼎烹。羝乳使心占北海，雁書隨夢京城。莫言地廣頻修怨，應念民勞早戢兵。國寶善鄰君寶信，坐膺難老早昇平。,唐,词
偈頌四十一首  其二五,釋慧暉,傳家清白，字字廓脫。玉袋金針，鋒鋒通達。今夜一輪月，千山萬派流。不覺劫壺鐵，巍然沒去留。,唐,词
臨水,裴夷直,一見心原斷百憂，益知身世兩悠悠。江亭獨倚闌干處，人亦無言水自流。,唐,绝句
頌古三十一首  其二三,釋安永,問處分明答處親，縱橫有路慣反身。相如奪得連城璧，秦主安然致太平。,唐,绝句
无题,赵彦逾,春到皇都，日边已觉风光丽。异人名世。独禀阳和粹。福寿川增，行庆鸳行缀。笙歌重。几多珠翠。拚取今宵醉。,宋,词
木芙蓉,許棐,芙蓉豔金谷，秋色錦機中。霜樹不知醜，葉與花爭紅。,唐,绝句
吐蕃党舍人臨刑,渾惟明,生死誰能免，嗟君最可憐。幼男猶在抱，老母未終年。爲復冥徒任，爲當命合然。設將泉下事，時向夢中傳。（均見伯三六一九卷，原署「渾維明」）。,唐,词
田使君美人舞如蓮花北鋋歌,岑參,美人舞如蓮花旋，世人有眼應未見。高堂滿地紅氍毹，試舞一曲天下無。此曲胡人傳入漢，諸客見之驚且歎。慢臉嬌娥纖復穠，輕羅金縷花葱蘢。回裾轉袖若飛雪，左鋋右鋋生旋風。琵琶橫笛和未匝，花門山頭黃雲合。忽作出塞入塞聲，白草胡沙寒颯颯。翻身入破如有神，前見後見回回新。始知諸曲不可比，采蓮落梅徒聒耳。世人學舞祗是舞，恣態豈能得如此。,唐,诗
无题,无名氏,蟾宫客、未老得清闲。寿算过稀年。利名缰锁非关我，浮云富贵付苍天。且归休，对松菊，乐林泉。比吕望、数犹欠七。问师旷、恰符绛一。从今遐算更绵延。称觞欣近小春候，月当明夜又团圆。愿长如，天上月，地行仙。,宋,词
无题,仲并,举案家风未肯低。清心端自秀深闺。芝兰玉树宁馨儿。早岁安禅灵照女，静中经卷手常携。声名要与断机齐。,宋,词
无题,仲并,倾国与倾城。袅袅盈盈。歌喉巧作断肠声。看尽风光花不语，却是多情。家近董双成。三妙齐名。谁教蜂蝶漫经营。留取无双风味在，真是琼英。,宋,词
无题,胡平仲,兰凋蕙歇。野店酒初尝竹叶。绝艳幽姿。洗出铅华见雪肌。云阶月地。凭仗幽人须着意。一夜花飞。一点微酸已著枝。,宋,词
无题,周紫芝,近腊风光一半休。南枝未动北枝愁。嫦娥莫是见人羞。么凤不传蓬岛信，杜鹃空办鹤林秋。便须千杖打梁州。,宋,词
會真詩 三,雲臺峰五女仙,綽約離塵世，從容上太清。雲衣無綻日，鶴駕沒遙程。,唐,绝句
无题,吴文英,霜杵敲寒，风灯摇梦。,宋,词
无题,赵长卿,云峰初敛，秋荣如洗，庭院金风初扇。葱葱佳气霭侯门，信天上、麒麟乍见。祝君此去，飞黄腾踏，日侍凝旒邃冕。和羹调味早归来，坐看取、蓬莱清浅。,宋,词
无题,范成大,十年旧事，醉京花蜀酒，万葩千萼。一棹归来吴下看，俯仰心情今昨。强倚雕阑，羞簪雪鬓，老恐花枝觉。揩摹愁眼，雾中相对依约。闻道家宴团栾，光风转夜，月傍西楼落。打彻梁州春自远，不饮何时欢乐。沾惹天香，留连国艳，莫散灯前酌。袜尘生处，为君重赋河洛。,宋,词
和靜照詩韻  其二,釋普度,磵邊雲泠裛蒼苔，木杪金燈午夜開。更問曇猷在何許，分明猶隔海門來。,唐,绝句
无题,王之道,春睡起。金鸭暖消沈水。笑比梅花鸾鉴里。嗅香还嚼蕊。琼户倚来重倚。又见夕阳西坠。门外马嘶郎且至。失惊心暗喜。,宋,词
无题,张炎,春风不暖垂杨树，吹却絮云多少。燕子人家，夕阳巷陌，行入野畦深窈。筹花斗草。记小舫寻芳，断桥初晓。那日心情，几人同向近来老。消忧何处最好。夜深频秉烛，犹是迟了。南浦歌阑，东林社冷，赢得如今怀抱。吟悰暗恼。待醉也慵听，劝归啼鸟。怕扰离愁，乱红休去扫。,宋,词
秋晚,陸游,寒渚雁新下，壞牆蛩夜吟。庭莎欲無色，園樹不成陰。霑灑孤臣泪，馳驅壯士心。明朝鏡中髮，飽受雪霜侵。,唐,律诗
望仙花,無名氏,風捲珠簾挂玉鈎，綵雲開處望仙儔。妍姿不逐東君去，日照斜暉上小樓。,唐,绝句
无题,莫将,宝钏香裙上玉梯。云重应恨翠楼低。愁同芳草两萋萋。,宋,词
題繼祖蟠室三首  其一,陳與義,雲起爐山久未移，功名不恨十年遲。日斜疏竹可窗影，正是幽人睡足時。,唐,绝句
福應山  其二,楊崈,醉後愁生任數奇，僧窗借夢入新詩。覺來著意尋桃李，除了春風總不知。,唐,绝句
次韻蔡瞻明秋園五絕句  其二,洪适,翔仞當年覽德輝，傳芳花品未思歸。晚來霧鬢憑軒處，直恐金翹相對飛。,唐,绝句
送宋休遠之蜀任,張說,求友殊損益，行道異窮申。綴我平生氣，吐贈薄遊人。結恩事明主，忍愛遠辭親。色麗成都俗，膏腴蜀水濱。如何從宦子，堅白共緇磷。日月千齡旦，河山萬族春。懷鉛書瑞府，橫草事邊塵。不及安人吏，能令王化淳。,唐,诗
久客,晁說之,客子能久慣，将何號有生。墨池能入用，紙被喜無聲。新月生緱嶺，淒風過渭城。忽如無所嘆，却似太忘情。,唐,律诗
无题,刘克庄,畴昔遭逢，薰殿之琴，清庙之璋。谢锦袍打扮，佯狂太白，黄冠结裹，老大知章。种杏仙人，看桃君子，得似篱边嗅晚香。从人笑，笑安车迎晚，只履归忙。后身定作班扬。彼撼树蚍蜉不自量。偶有时戏笔，官奴藏去，有时醉坠，宗武扶将。永别鹓鸾，已盟猿鹤，肯学周顒出草堂。从人笑，我韩公齿豁，张镐眉苍。,宋,词
无题,崔与之,雨过云容扫。使星明、德心高揭，福心旁照。槐屋犹喧梅正熟，最是清和景好。望金节、云间缥缈。和气如春清似水，漾恩波、沾渥天南道。晨鹊噪，有佳报。天家黄纸除书到。便归来、升华天下，安边养浩。好是六逢初度日，碧落笙歌会早。遍西郡、欢声多少。人道菊坡新酝美，把一觞、满酌歌难老。瓜样大，安期枣。,宋,词
无题,无名氏,天开图画江山秀。怪得人间希有。屏岛精神，潭溪骨格，锺作名门华胄。满堂昼绣。甚禊集兰亭，竹修林茂。得得明朝，绂麟亲解公侯绶。心胸剩罗列宿。便能光绍，太常勋旧。却恋槃湖，贪求精舍，日日佳篇醇酎。陶朱敌富。更沧海双珠，掌中明透。赢得年年，莲龟松鹤祝公寿。,宋,词
明日分弓亭按閲再用西樓韻,范成大,眼看白露點蒼苔，歲月飛流首屢回。老去讀書隨忘却，醉中得句若飛來。聞雞午夜猶能舞，射雉西郊不用媒。自笑支離聊復爾，丹心元未十分灰。,唐,律诗
无题,史浩,野客之名从此有。多谢风流，飞驭陪尊酒。持此一卮同劝后。愿花长在人长寿。,宋,词
无题,卢祖皋,拟问扁舟，归来趁、蓬莱寿席。还又向、月城迢递，岁寒为客。多竹襟期居已就，一川图画□堪觅。想玉笙、霜鹤拥蹁跹，真仙伯。身早退，头翻黑。心最懒，闲偏适。更新来膝下，始看袍色。安石正多人望在，子公何用缄书立。但年年、把酒为梅花，寻消息。,宋,词
无题,秦观,晚云收。正柳塘、烟雨初休。燕子未归，恻恻清寒如秋。小阑外、东风软，透绣帷、花蜜香稠。江南远，人何处，鹧鸪啼破春愁。长记曾陪燕游。酬妙舞清歌，丽锦缠头。殢酒为花，十载因谁淹留。醉鞭拂面归来晚，望翠楼、帘卷金钩。佳会阻，离情正乱，频梦扬州。,宋,词
无题,袁去华,江上西风晚。野水兼天远。云衣拖翠缕，易零乱。见柳叶满梢，秀色惊秋变。百岁今强半。两鬓青青，尽著吴霜偷换。向老来、功名心事懒。客里愁难遣。乍飘泊、有谁管。对照壁孤灯，相与秋虫叹。人间事，经了万千，这寂寞、几时曾见。,宋,词
无题,王炎2,渡口唤扁舟，雨后青绡皱。轻暖相重护病躯，料峭还寒透。老大自伤春，非为花枝瘦。那得心情似少年，双燕归时候。,宋,词
次韵柳子玉見贈,蘇轍,壯心衰盡愧當年，刻意爲文日幾千。老去讀書聊度歲，春來多睡苦便氈。夢歸似雁長飛去，才短如蠶只自纏。唯有聞詩尚思和，可能時寄最高篇。,唐,律诗
无题,苏轼,自古涟漪佳绝地。绕郭荷花，欲把吴兴比。倦客尘埃何处洗。真君堂下寒泉水。左海门前酤酒市。夜半潮来，月下孤舟起。倾盖相逢拼一醉。双凫飞去人千里。,宋,词
无题,陈允平,窄索楼儿傍水。渐秋到、渔村橘里。薄幸江南倦游子。恣轻狂，恋高阳，歌酒市。独自帘儿底。香罗带、翠闲金坠。为恼情怀怕拈起。对西风，搵啼红，印窗纸。,宋,词
无题,张孝祥,只说闽山锦绣帷。忽从团扇得生枝。绉红衫子映丰肌。春线应怜壶漏永，夜针频见烛花摧。尘飞一骑忆来时。,宋,词
无题,米友仁,一阳来复群阴往。吾道从今长。万事莫关情，月夕风前，依旧须豪放。卿云舒卷浮青嶂。从古书珍赏。满引唱新词，春意看看，又到梅梢上。,宋,词
无题,郭应祥,两情相向，一年厮睚，等得佳期又到。休言夜半悄无人，那喜鹊、也须知道。来今往古，吟诗度曲，总漫萦牵怀抱。不如乞取巧些些，待见了、分明祷告。,宋,词
蕭灑桐廬郡十絕  其五,范仲淹,蕭灑桐廬郡，家家竹隱泉。令人思杜牧，無處不潺湲。,唐,绝句
釋迦出山相贊,釋崇嶽,棄輪王位放癡獃，夜半逾城心未灰。冷坐六年無折合，有何面目出山來。,唐,绝句
輪臺即事,岑參,輪臺風物異，地是古單于。三月無青草，千家盡白榆。蕃書文字別，胡俗語音殊。愁見流沙北，天西海一隅。,唐,律诗
和朱世同韵二首  其一,吳芾,立朝初不愧廷臣，晚節胡爲苦乞身。自度濟時無遠畧，不如辭祿作閒人。林間幸已安禪榻，湖上何妨擲釣綸。若也故人能過我，尚堪共醉甕頭春。,唐,律诗
蘇仁仲計議挽章二首  其二,呂祖謙,登門疇昔奉從容，婺越之間一水通。今日江東無賀老，去年牀下拜龐公。舊來論議多遺落，新出傳聞或異同。已矣從誰判真贋，汗青連屋未施功。,唐,律诗
憶被牛相留醉州中時無他賓牛公夜出真珠輩數人,李紳,嚴城畫角三聲閉，清宴金樽一夕同。銀燭坐隅聽子夜，寶箏筵上起春風。酒徵舊對慙衰質，曲換新詞感上宮。淮海一從雲雨散，杳然俱是夢魂中。,唐,律诗
送呂周輔宗丞守崇慶  其三,樓鑰,祕甚先天學，誰傳陸士龍。上方留自近，天豈不相容。契託君家厚，情惟我輩鍾。慇懃訓猶子，他日使追蹤。,唐,律诗
无题,柴元彪,丹碧归来，天荒地老，骎骎华发相催。见说钱塘，北高峰更崔嵬。琼林侍宴簪花处，二十年、满地苍苔。倩阿谁，为我起居，坡柳逋梅。凄凉往事休重省，且凭阑感慨，抚景衔杯。冷暖由天，任他花谢花开。知心只有西湖月，尚依依、照我徘徊。更多情，不间朝昏，潮去潮来。,宋,词
无题,刘克庄,病翁一榻萧然，不知世有欢娱事。雀罗庭院，载醪客去，催租人至。报答秋光，要些酒量，要些诗思。奈长鲸罢吸，寒蛩息响，查瓯外、惟贪睡。穷巷幸无干贽。或相过、莫知谁氏。柴门草户，阙人守舍，任伊题字。自和山歌，国风之变，离骚之裔。待从今向去，年年强健，插花高会。,宋,词
陳天成詩多和東坡韻茲因寄喜雨詩走筆謝之,樓鑰,一春垂垂困多雨，雖曰如膏反成苦。自知潦後必成旱，果見晴天雨黄土。連旬不雨已歎嗟，滌滌山川雲不吐。未聞鵓鳩鳴屋角，但有蚊蠅爭振羽。一梅無望望重梅，旱魃爲妖無術禦。閒居憂國徯雲霓，夜夜三星正當戶。君王側身歎凉德，雲漢之詩無媿古。避殿減膳率以躬，己責縱囚真有補。史君精禱盡誠意，千里歸心稱杜母。四郊神物招螉蜒，所在疲氓加手撫。風伯在今誠可訟，已聞石燕空中舞。時時小雨慰人心，渴瓦流膏僅兒乳。傳言望日當通濟，老巫已得靈神語。霈然三日果應期，靡神不舉誰爲主。河流頓已復舊痕，良苗喜見興南畝。中宵愁念不成夢，摩挲便腹眠清午。從今一飽便可望，坻京行見曾孫庾。陳侯忽就舂容篇，徑遣長須入城府。歎君健筆今已老，不草敕書招贊普。坡翁相去已百年，時出新詩追步武。,唐,诗
送希昱上人永嘉覲親,余靖,閶闔西風高，振錫吳門去。三江碧浸天，惟持一杯渡。敗葉梧桐秋，雲中永嘉樹。借問何言歸，親齒桑榆暮。再懷生育仁，聊爲馨潔具。聆師金石詞，鄭重加欽慕。陸梁原上獸，羣居先識母。嗷嗷林中烏，歛翼受子哺。云何蚩蚩輩，勝衣復能語。口腹徒自豐，骨肉如行路。師本談空人，浮雲無去住。未出輪回身，歸心應有悟。臨岐索贈言，愧乏雕章句。願達採詩官，當令不孝懼。,唐,诗
題溧陽市,仇遠,萬家大縣舊留都，一派中江入太湖。縮項魚肥人鱠玉，長腰米貴客量珠。府分南北寒蕪合，橋直東西夜市無。却是旗亭浮蟻美，杖頭能費幾青蚨。,唐,律诗
无题,贾昌朝,都城水绿嬉游处。仙棹往来人笑语。红随远浪泛桃花，雪散平堤飞柳絮。东君欲共春归去。一阵狂风和骤雨。碧油红旆锦障泥，斜日画桥芳草路。,宋,词
立春日邂逅周文顯于子暢兄許飲酒論文歡有餘也成二首  其一,趙蕃,文字追秦漢，簞瓢保賤貧。延英空側席，下里老斯人。傾蓋寧嗟晚，推門莫厭頻。罷談芻狗用，且看土牛春。,唐,律诗
无题,张炎,烟霞万壑，记曲径幽寻，霁痕初晓。绿窗窈窕。看随花甃石，就泉通沼。几日不来，一片苍云未扫。自长啸。怅乔木荒凉，都是残照。碧天秋浩渺。听虚籁泠泠，飞下孤峭。山空翠老。步仙风，怕有采芝人到。野色闲门，芳草不除更好。境深悄。比斜川、又清多少。,宋,词
无题,丘崈,平楚苍然，烟霭外、飞鸿冥灭。身老矣、登临感慨，几时当彻。痛饮从教吹帽落，悲歌莫击壶边缺。算人生、任运复何为，伤情切。功名事，休谩说。渠有命，谁工拙。且随宜斗健，强酬佳节。九节从今知几度，试看镜里头如雪。向醉中、赢取万缘空，真蝉脱。,宋,词
和元常侍除浙東留題,路貫,謝安致理逾三載，黃霸清聲徹九重。猶輟珮環歸鳳闕，且將仁政到稽峯。林間立馬羅千騎，池上開筵醉一鍾。共喜甘棠有新詠，獨慚霜鬢又攀龍。,唐,律诗
謝王道濟惠古詩古石器,司馬光,緱氏古城裏，好古王道濟。作詩有古風，讀書知古意。朝來遣僕夫，遺我古石器。結從天地初，生自一拳際。工倕創規摹，般輸施剞劂。瀹茗北窗下，坐有羲皇思。嗟予性迂鄙，齟齬居今世。忝官污臺省，曾無益時智。退藏又濡滯，尚不離朝市。闕地避煩暑，頗與營窟類。誠非古人比，拜賜得無愧。,唐,诗
无题,程珌,未岁嘉平，初旬日四，雪中归自崇唐。山林湖海，一气接苍茫。踏尽玉龙千丈，更一望、龙尾天长。须臾上，高峰四顾，迤逦过前冈。群山，如玉削，松林百万，尽傅琼霜。浑疑是天际，一鹤翱翔。人道玉皇三六，欲一叩、风力方刚。明朝好，金乌衔烛，八表散祥光。,宋,词
中秋招葉子謙,王銍,堂上月已滿，樽中酒更空。故人眇何許，出門惟清風。不如一夕飲，所至皆能同。悄然望玉杵，無聲桂影中。,唐,律诗
无题,陈三聘,先生困熟。万卷书中聊托宿。似怯清寒。更爇都梁向博山。游仙梦杳。啼鸟声中春又晓。未著乌纱。独坐溪亭数落花。,宋,词
五日登五華巖,陳元通,來此逢端午，山間薇蕨肥。盈虧看井脉，消息驗玄機。饑辦胡麻飯，寒供薜荔衣。俗緣今覺盡，纔到已忘歸。,唐,律诗
月林即事,蘇泂,竹穿遥徑雨穿廊，繚繞東西百步長。是處有橋通水入，四時無日不花香。,唐,绝句
无题,王之道,露溢金茎，风翔玉宇，嫩凉初霁秋容。山肴野蔌，聊快一尊同。正值大田多稼，临邛隘、酒客憧憧。追随处，杯盘狼藉，野草荫长松。新词，何所似，金声应铎，玉气腾虹。时来终宦达，休怨苍穹。顾我蹉跎老矣，飘素发、衰态龙锺。心犹壮，会看文度，独步大江东。,宋,词
玉臺體  其一,利登,羸馬前山東復東，沈沈窗戶鎖愁紅。春風一把相思骨，又落江南煙雨中。,唐,绝句
无题,晏几道,陌上濛濛残絮飞。杜娟花里杜娟啼。年年底事不归去，怨月愁烟长为谁。梅雨细，晓风微。倚楼人听欲沾衣。故园三度群花谢，曼倩天涯犹未归。,宋,词
麻姑山詩 殿後七星杉,呂南公,巖巖寥陽殿，東有蔽牛杉。下無蘿薜拘，上有雲霧參。靈根不納老，秀色長如天。已據烟霞都，更带星斗銜。成名在圖籍，匠手安得芟。由來非自謀，時值本不凡。鸞鶴豈無侶，棲翔倚䰐鬖。詎知高古林，大用有所堪。,唐,词
无题,赵长卿,数声回雁。几番疏雨，东风回暖。甚今年、立得春来晚。过人日、方相见。缕金幡胜教先办。著工夫裁剪。到那时睹当，须教滴惜，称得梅妆面。,宋,词
發崔鎮,文天祥,高雁空秋興，寒螿破曉眠。淡烟白似海，野水碧於天。興廢嗟何及，行藏信自然。南人乍騎馬，北客半乘船。,唐,律诗
偈頌一百三十六首  其一一一,釋惟一,節屆中秋，凉飈四起。萬里無雲，一天如洗。明皎皎月上孤峰，香拂拂桂飄庭際。以我爲隠乎，吾無隠乎爾。,唐,词
題友人詩集,王鎡,學詩玄妙似參禪，又似凡人去學仙。吟得悟時皮骨換，一天風露響靈蟬。,唐,绝句
晚春出郭游北山佛寺,宋庠,幽剎尋春傍翠微，遊人誰解惜芳菲。陰晴野日不常見，紅白路花相雜飛。一世功名催俊傑，千金歌舞屬輕肥。左遷病守真無用，試學山公倒載歸。,唐,律诗
无题,晏几道,春罗薄，酒醒寒。梦初残。敧枕片时云雨事，已关山。楼上斜日阑干。楼前路、曾试雕鞍。拼却一襟怀远泪，倚阑看。,宋,词
无题,无名氏,临寰宇，恭已岩廊。属意在耕桑。爱民利物，德迈陶唐。跻俗尽淳庞。开千亩、帝籍神仓。举彝章。祗祓坛场。为农事祈祥。涓辰行礼，节物值春阳。罄齐庄。明德荐馨香。宫禁邃，嫔妃并御侍，穜稑献君王。中闱表率，阴教逾光。帐殿霭熉黄。梐枑设、翠幕高张。庆云翔。樽罍陈酒醴，金石奏宫商。神灵感格，岁岁富仓箱。庆明昌。行旅不赍粮。,宋,词
答贈劉交代  其一,洪咨夔,危棧摩千仞，牢關護一窩。山巔閑地少，溪面白雲多。晝永琴書樂，年豐鼓角和。官清誰得似，祗欠客經過。,唐,律诗
次後韻,釋德洪,平生邁往氣，醖造次公狂。才高簿書縛，貌和無歎傷。君看此風味，自是萬夫望。利害方焚如，唾笑皆清涼。潁皋舊廬在，頃稻連畝桑。時以笏拄頰，阻隔如澗岡。少陵功名念，看鏡毛髪蒼。長哦和秋雨，旁林更聞螿。人生行樂耳，萬事付一觴。淮南謫天厨，大言忘巽牀。吾儕本疏拙，閲世忘否臧。願言置此喙，無咎持括囊。桂賢供火浴，龜虚得刳腸。一蓑煙雨蝸兩角，我耕南畝君開荒。,唐,词
无题,刘过,多病刘郎瘦。最伤心、天寒岁晚，客他乡久。大舸翩翩何许至，元是高阳旧友。便一笑、相欢携手。为问武昌城下月，定何如、扬子江头柳。追往事，两眉皱。烛花细翦明於昼。唤青娥、小红楼上，殷勤劝酒。昵昵琵琶恩怨语，春笋轻笼翠袖。看舞彻、金钗微溜。若见故乡吾父老，道长安、市上狂如旧。重会面，几时又。,宋,词
前相國贊皇公早葺平泉山居蹔還憩旋起赴詔命作鎮浙右輙抒懷賦四言詩十四首奉寄 五,裴潾,有鳳自南，亦翽其羽。好姱佳麗，于伊之滸。五彩含章，九苞合矩。佩仁服義，鳴中律呂。我來思卷，薄言遵渚。,唐,其他
无题,方千里,春色暮，短艇舣长堤。飞絮空随花上下，啼莺占断水东西。来往燕争泥。桑柘绿，归去觅前溪。夜瓮酒香从蚁斗，晓窗眠足任鸡啼。犹胜旅情凄。,宋,词
无题,管鉴,寒梢冰破，问何人远寄、江南春色。似是天怜为客久，报我春归消息。茅舍疏篱，故园开处，两岁关山隔。天涯重见，向人风味如昔。谁念月底风前，当时青鬓、渐与花颜白。不恨一番花阴早，恨把年华虚掷。嚼蕊含香，攀条觅句，拼醉禁愁得。酒醒还是，梦魂数遍归驿。,宋,词
夏夜,陸游,散髮荒池上，秋聲滿綠蒲。磷飛乘月暗，梟語似人呼。學問無新得，功名負壯圖。拾薪炊麥飯，隨事且枝梧。,唐,律诗
无题,晏几道,春云绿处。又见归鸿去。侧帽风前花满路。冶叶倡条情绪。红楼桂酒新开。曾携翠袖同来。醉弄影娥池水，短箫吹落残梅。,宋,词
宮詞,薛逢,十二樓中盡曉妝，望仙樓上望君王。鎖銜金獸連環冷，水滴銅龍晝漏長。雲髻罷梳還對鏡，羅衣欲換更添香。遙窺正殿簾開處，袍袴宮人掃御牀。,唐,律诗
无题,吴潜,近时厌雨，喜午日、放开天日。不用辟兵符，从今去也，管定千祥万吉。已报甘泉新捷到，况更是、年丰堪必。任景物换来，蛙鸣蝉噪，耳边𠿏唧。洋溢。尽教愿乞，兵厨闲秩。看恰好圆池，随宜亭榭，人道瀛洲压一。且恁浮沈，奈何衰悴，惟怕牧之名毕。安得去，占却三神绝顶，瑞芝同拾。,宋,词
春日雜興七首  其七,唐庚,故人不見空凝睇，過雁全疏只斷魂。猶有野梅臨水在，一枝無語伴黄昏。,唐,绝句
題聽蛙方君詩卷二首  其一,劉克莊,湘絃泗磬有遺聲，肯作秋蛩唧唧鳴。同社共推一日長，古人尤重十年兄。放開隻眼饒初祖，蟠屈長身接後生。不是學人無贊嘆，學人見得未分明。,唐,律诗
謝進士張翼投詩兩軸,王溥,清河詩客本賢良，惠我新吟六十章。格調宛同羅給事，功夫深似賈司倉。登山始覺天高廣，到海方知浪渺茫。好去蟾宮是歸路，明年應折桂枝香。（見《宋詩紀事》引宋張齊賢《洛陽搢紳舊聞記》。）（見《洛陽縉紳舊聞記》卷一《陶副車求薦見忌》。）。,唐,词
无题,曹勋,五云开，过夜来、初收几阵梅雨。画罗携芳扇，正喜逢重午。角黍星团，巧萦臂、龙纹轻缕。细祝降福天中，列箫韶歌舞。薰风凉殿开处。称绡裙雾縠，莲步俦侣。翠铺交枝艾，便手香微度。菖丝浮玉，向台榭、留连欢聚。笑语。自有冰姿消烦暑。,宋,词
无题,无名氏,禁鼓初敲，觉六街夜悄，车马人稀。暮天澄淡，云收雾卷，亭亭皎月如珪。冰轮碾出遥空，无私照临千里。最堪怜、有情风，送得丹桂香微。唯愿素魄长圆，把流霞对饮，满泛觥卮。醉凭栏处、赏玩不忍，辜却好景良时。清歌妙舞连宵，踟蹰懒入罗帏。任佳人、尽嗔我，爱月每夜眠迟。,宋,词
初發道州荅崔三連州題海陽亭見寄絕句,呂溫,吏中習隱好躋攀，不擾疲人便自閑。聞說慇懃海陽事，令人轉憶舜祠山。,唐,绝句
无题,彭元逊,日晚游人酥粉涴。四雨亭前，面面看花坐。扇拂游蜂青杏堕。新红一路秋千过。帘外清歌帘底和。自理琵琶，不用笙簧佐。八摺香罗馀碧唾。路花点笔轻题破。,宋,词
自武陵舟行至德山,李綱,捨車泛蘭舟，搖蕩武陵水。憇裝古叢林，幽勝冠南紀。當時霹靂手，掣電機在捶。鈐鎚今得人，宗旨振頽委。何須大雄殿，突兀踞巍址。龍蛇相混雜，衲子聚千指。齊竽一一吹，真贗見鑪錘。青葱松竹陰，積翠紛可喜。春風一動搖，蕭瑟鳴不已。却遊德峴亭，枉渚抱中沚。襄陽今何如，風物略如此。空懷墮淚碑，愧嘆羊叔子。坐令鄒湛輩，名字隨驥尾。胡雛窺漢疆，戰哭多新鬼。王室如綴旒，寇盜結蜂蟻。而我荷寛恩，抱釁適萬里。回頭望中原，灑涕濕巾几。海山渺安在，澒洞鯨波裏。飛仙時往來，當學長不死。,唐,诗
投蒲壽宬  其二,潮州書生,劍戟紛紛扶主日，山林寂寞閉門時。水聲禽語皆時事，莫道山翁總不知。,唐,绝句
无题,张元干,菊坡九日登高路。往事知何处。陵迁谷变总成空。回首十年秋思、吹台东。西窗一夜萧萧雨。梦绕中原去。觉来依旧画楼锺。不道木犀香撼、海山风。,宋,词
雲,幸夤遜,因登巨石知來處，勃勃元生綠蘚痕。靜即等閑藏草木，動時頃刻徧乾坤。橫天未必朋元惡，捧日還曾瑞至尊。不獨朝朝在巫峽，楚王何事謾勞魂。,唐,律诗
无题,赵善括,绛雪堆云绿。倚朱栏、鸾飞凤舞，乱红如簇。宫锦海沈肌理秀，极目明霞孤骛。对翠袖、天寒修竹。轻露有情添泪眼，粲精神、娇醉薰华屋。然宝篆，散清馥。江南到处多兰菊。更海棠、贪睡未醒，漫山粗俗。欲品此花为第一，真色生香俱足。又只怕、惊人凡目。把酒对花频管领，怕狂风骤雨难拘束。拾碎玉，泛醽醁。,宋,词
无题,王庭珪,朱门映柳画帘垂。门前闻马嘶。主人新著绿袍归。天恩下玉墀。凭翠袖，拈花枝。劝教人醉时。请君听唱碧云词。倒倾金屈卮。,宋,词
无题,吴礼之,风乍扇。帘外落红千片。飞尽落花春不管。斗忙莺与燕。往事上心撩乱。睡起日高犹倦。料得伊家情眷眷。近来长梦见。,宋,词
送人宰吳縣,杜荀鶴,海漲兵荒後，爲官合動情。字人無異術，至論不如清。草履隨船賣，綾梭隔水鳴。唯持古人意，千里贈君行。,唐,律诗
无题,王庭珪,天回北斗欲中宵。屡移杓。客魂消。记得皇州，灯火虹成桥。异俗西南开万里，冠带尽，百蛮徭。卢溪太守未还朝。起朱楼。接丛宵。翠幕红妆，歌管玉为箫。民乐丰登无一事，看下诏，采风谣。,宋,词
无题,周邦彦,粉墙低，梅花照眼，依然旧风味。露痕轻缀。疑净洗铅华，无限佳丽。去年胜赏曾孤倚。冰盘同宴喜。更可惜，雪中高树，香篝熏素被。今年对花最匆匆，相逢似有恨，依依愁悴。吟望久，青苔上、旋看飞坠。相将见、脆丸荐酒，人正在、空江烟浪里。但梦想、一枝潇洒，黄昏斜照水。,宋,词
山居即事  其三,釋紹嵩,氣味閑中好，居疑與世分。銷愁何用酒，娛意莫如文。穴暝雲初上，山高日易曛。近來心更靜，清絕洗妖氛。,唐,律诗
鱸膾,葉茵,圉圉洞庭陰，西風苦不情。墮罾雲葉亂，落刃雪花明。列俎移桃菊，香齏搗桂橙。四腮傳雅詠，巨口竊嘉名。誤上僊翁釣，羞陪虜使觥。甘腴殊机肉，鮮脆厭侯鯖。銀鯽將同調，絲蓴久共盟。祗緣鄉味重，自覺宦情輕。風度偏宜酒，頭顱尚可羹。謫僊空汗漫，何處膾長鯨。,唐,诗
无题,赵彦端,雪里珠衣寒未动。雪后清寒，惊损幽帷梦。风撼海牛帘幕重。画檐冰箸如流汞。一穗香云佳客共。溜溜金槽，政尔新词送。酒戏诗阄忘百中。烛间有个人非众。,宋,词
无题,徐照,绿杨庭户静沈沈。杨花吹满襟。晚来闲向水边寻。惊飞双浴禽。分别后，忍登临。暮寒天气阴。妾心移得在君心。方知人恨深。,宋,词
問韋山人山甫,白居易,身名身事兩蹉跎，試就先生問若何。從此神仙學得否，白鬚雖有未爲多。,唐,绝句
无题,吴潜,小亭山半枕。又一番园林，春事整整。微阴护轻冷。早蜂狂蝶浪，褪黄消粉。阑干日永。数花飞、残崖断井。仗何人、说与东风，莫把老红吹尽。休省。烟江云嶂，楚尾吴头，自来多景。愁高怅远。身世事，但难准。况禁他，东兔西乌相逐，古古今今不问。算鸱夷、办却扁舟，个中杀稳。,宋,词
无题,无名氏,玉貌香腮天赋与，清姿不假铅华。素芳寻在五陵家。欲知春信息，庾岭一枝斜。别有玲珑潇洒处，月梢淡影笼遮。休教羌笛一声嗟。宫妆犹未似，留取意无涯。,宋,词
无题,柳永,陇首云飞，江边日晚，烟波满目凭阑久。立望关河萧索，千里清秋。忍凝眸。杳杳神京，盈盈仙子，别来锦字终难偶。断雁无凭，冉冉飞下汀洲。思悠悠。暗想当初，有多少、幽欢佳会，岂知聚散难期，翻成雨恨云愁。阻追游。每登山临水，惹起平生心事，一场消黯，永日无言，却下层楼。,宋,词
陪江西裴公遊襄州延慶寺,皮日休,丹霄路上歇征輪，勝地偷閑一日身。不署前驅驚野鳥，唯將後乘載詩人。巖邊候吏雲遮却，竹下朝衣露滴新。更向碧山深處問，不妨猶有草茅臣。,唐,律诗
莫萬安以甘雨應候用社日韻作詩見貽次韻,趙蕃,今君憂樂皆農務，信有雨來晴便晴。寧似倦遊傷偪仄，不堪終日屢昏明。歸舟凈綠不可唾，舊舍小灘渾欲平。元是江湖竿釣伴，可須釣叟自爲名。,唐,律诗
无题,董颖,耳盈丝竹，眼摇珠翠。迷乐事。宫闱门。争知。渐国势凌夷。奸臣献佞，转恣奢淫，天谴岁屡饥。从此万姓离心解体。越遣使。阴窥虚实，蚤夜营边备。兵未动，子胥存，虽堪伐、尚畏忠义。斯人既戮，又且严兵卷土，赴黄池观衅，种蠡方云可矣。,宋,词
自和六絕句  其四,李彭,蛙鳴廢沼弄妍姿，破夢起看星斗垂。度曲安能當鼓吹，灑灰那復計官私。,唐,绝句
无题,曾觌,芙蓉池畔都开遍。又是西风晚。霁天碧净暝云收。渐看一轮冰魄、冷悬秋。闽山层叠迷归路。把酒宽愁绪。旧欢新恨几凄凉。暗想瀛洲何处、梦悠扬。,宋,词
无题,无名氏,寒梅堪羡。堪羡轻苞初展。被天人、制巧妆素艳。群芳皆贱。碎翦月华千万片。缀向琼枝欲遍。小庭幽院。雪月相交无辨。影玲珑、何处临溪见。谢家新宴。别有清香风际转。缥缈著人头面。,宋,词
无题,张辑,载酒岳阳楼，秋入洞庭深碧。极目水天无际，正白苹风急。月明不见宿鸥惊，醉把玉阑拍。谁解百年心事，恰钓船横笛。,宋,词
无题,无名氏,东君著意，化工恩被，灼灼妖艳。袅嫩梢轻蓓，萦风惹露，偏早香英绽。似向人、故矜夸标致，倚阑全如顾盼。尚困怯馀寒，柔情弱态，天真无限。断桥压柳时非浅。先百花、风光独占。当送腊初归，迎春欲至，芳姿偏婉娈。料碎翦就，缯纨辉丽，更把胭脂重染。自赋得、一般容冶，宛胜神仙妆脸。折送小阁幽窗，酷爱处、令亲几砚。尽孜孜观赏，不枉人称妙选。待密付、如膏雨泽。金玉仍妆点。任扰扰、百卉千花掩迹，一时羞见。,宋,词
次韻元輿臨汀書事三首  其三,郭祥正,近郭溪山最可遊，雨晴天氣返如秋。人攜羽扇防濃霧，馬惜韉泥涉淺流。竹葉要翻金盞底，梨花偏稱玉釵頭。卧龍勝事堪圖畫，迥壓閩南七八州。,唐,律诗
春水,郭祥正,春水碧泱泱，平堤映綠楊。田疇資灌溉，鷗鳥共徜徉。放餌愁空掣，浮杯興最長。晚風吹細浪，仍送落英香。,唐,律诗
无题,陈袭善,江南二月。犹有枝头千点雪。邀上芳尊。却占东君一半春。尊前眼底。南国风光都在此。移过江来。从此江南不复开。,宋,词
雨夜感舊,陸游,雨來猛打窗，燈暗猶照壁。老人耿不寐，撫事悲夙昔。風生桔柏渡，馬病金牛驛。裊枝猿下飲，登樹熊自擲。危巢窺鶻栖，深雪見虎迹。至今清夜夢，猶想嶓山碧。廢棄謝功名，老疾輟行役。賦詩雖不工，聊用慰今夕。,唐,诗
无题,黄裳,汗漫金华寒委地。火云散尽奇峰势。纨扇团圆休与比。犹可喜。恩情不怕凉飙至。梦冷魂高何处寄。琉璃砌上笼人睡。逃暑广寒宫似水。缘有累。乘风却下人间世。,宋,词
德政上睦州胡中丞,方干,上德由來合動天，旌旗到日是豐年。羣書已熟無人似，五字研成舉世傳。莫道政聲同宇宙，須知紫氣滿山川。豈唯里巷皆蘇息，猶有恩波及釣船。,唐,律诗
五石 群玉峰,李彌遜,五城十二樓，高下聳寒玉。天空開翠微，不受塵土觸。半生嗟環轅，萬事驚轉轂。寄語山中人，爲占一峰綠。,唐,律诗
无题,辛弃疾,道德文章传几世。到君合上三台位。自是君家门户事。当此际。鬼山正抱西江水。三万六千排日醉。鬓毛只恁青青地。江里石头争献瑞。分明是。中间有个长生字。,宋,词
无题,韩淲,荆楚谁言镜听词。烛花影动画檐低。烧灯天气醉为期。雨湿杏腮疑淡淡，风迷柳眼半僛僛。小山西路板桥西。,宋,词
和延州經略龐龍圖八詠 飛蓋園,宋祁,千騎亟遊賞，賓蓋紛相隨。不知是日歡，何如清夜時。,唐,绝句
探菊二首  其二,方回,心最憐渠旱菊苗，蕊青如粟間如椒。小勞汲井何妨事，有酒吾當着酒澆。,唐,绝句
閒興,姜特立,天氣正清和，人情物意嘉。綠樹蔭屋角，微風起簷牙。挾書仲舒園，種菊淵明家。逍遥無一事，遠志凌青霞。,唐,律诗
无题,姚述尧2,误入红莲幕，来依玉树丛。也将尘迹寄东风。忙里偷闲同到、此山中。迥野韶华丽，晴岚秀色锺。凭高凝望倦扶筇。喜见今年和气、满南东。,宋,词
寄江南諸弟,韋莊,萬里逢歸雁，鄉書忍淚封。吾身不自保，爾道各何從。性拙唯多蹇，家貧半爲慵。祗思溪影上，臥看玉華峰。,唐,律诗
无题,吴文英,倾国倾城，非花非雾，春风十里独步。胜如西子妖娆，更比太真澹泞。铅华不御。漫道有、巫山洛浦。似恁地、标格无双，镇锁画楼深处。曾被风、容易送去。曾被月、等闲留住。似花翻使花羞，似柳任从柳妒。不教歌舞。恐化作、彩云轻举。信下蔡、阳城俱迷，看取宋玉词赋。,宋,词
頌古二首  其二,釋法一,背觸人難會，憑君子細看。片雲才出洞，遮卻面前山。,唐,绝句
擬客從遠方來,周紫芝,客從遠方來，遺我故人書。故人久别離，一别萬里餘。相望不相見，各在天一隅。感君慇懃意，字字如明珠。上陳昔懽樂，次問今何如。昔别俱少年，老大今蒼鬚。良時不我與，歲月空躊躇。餘生如夢寐，尺素徒卷舒。爲我謝故人，遠致雙鯉魚。恨無木瓜篇，報君以瓊琚。,唐,诗
次韻應誠則次楊君貴來求乃父長卿墓銘,陳著,眼中宿草感懷長，聽徹啼鵑送洛陽。萍世生涯隨日異，花崖門徑尚風光。心知父志能全我，文得家傳早擅場。天也有人方寸事，本根深處自流芳。,唐,律诗
春雨,薛季宣,春光不滿百，霧雨六旬强。眠蠶老脫殻，壠麥青已黄。愁雲密可厭，慘澹空滄茫。銅盤旦日出，障彼天一方。寒簇歎巧婦，麰蛾會飛虻。豐隆況忱祠，離畢占是常。庚午直及申，此意未遽央。使客困羈役，行留兩亡羊。,唐,诗
將至臨安途中偶成呈表叔陳給事去非,張嵲,末契託外親，夙昔承顧盻。鄧鄙聽論詩，房陵共遭亂。蒼黄南山路，大雪將没骭。事定訪田家，山花已如霰。燃薪代燈燭，新詩仰華絢。雨餘登近嶺，春晴集兩澗。彷彿紙坊山，泉石眼中見。形影一東西，音聲阻河縣。駑駘自拘攣，鴻鵠謝羈絆。俄瞻九天上，更覺斯文煥。鄙賤集亹深，十年兩遭難。稠重荷顧存，凡庸辱推薦。窮途感一飯，况此膺深眷。門墻行欲近，仰止極昏旦。餘生不自意，復得親談宴。存没割中腸，申章淚滂濺。,唐,诗
无题,汪莘,尧舜去已远，稷契不重来。周流天上地下，我马亦悠哉。君向云中独立，知与何人相俟，孔盖逐风回。长忆目成处，却苦别离催。被明月，佩宝璐，冠崔嵬。可怜幼好奇服，年老在尘埃。天地与我同性，日月与我同命，何事有馀哀。故国空乔木，野鹿上高台。,宋,词
梁谿八詠 心遠亭,李綱,境寂心閑物物宜，倚欄更看嶺雲飛。曉猿夜鶴應思我，正好歸時猶未歸。,唐,绝句
詠露,董思恭,夜色凝仙掌，晨甘下帝庭。不覺九秋至，遠向三危零。蘆渚花初白，葵園葉尚青。晞陽一灑惠，方願益滄溟。,唐,律诗
倣玉臺體,羅隱,青樓枕路隅，壁甃復椒塗。晚夢通簾柙，春寒逼酒罏。解吟憐芍藥，難見恨菖蒲。試問年多少，鄰姬亦姓胡。,唐,律诗
讀李邕碑,張栻,荒榛日莫倚筇時，歎息危亭北海碑。後輩但知尊字畫，當年不得戍邊垂。豈關貝錦能成禍，祇恐干將不自奇。杜老惜才千古意，如今誰詠六公辭。,唐,律诗
无题,易祓,自古清胜地，江带与山篸。夸娥擘此石鐪，不独岭之南。初见仙岩第一，再见砻岩第二，今见淡岩三。邱壑皆有分，品第不须谈。望前驱，陪后乘，破晴岚。出城一舍而近，峭壁与天参。不使尘埃涴脚，忽觉烟云对面，鹤驭可同骖。杖屦从归去，此乐湘潭。,宋,词
萬州,范成大,晨炊維下巖，晚酌檥南浦。波心照州榜，雲脚響衙鼓。前山如屏牆，得得正當戶。西江朝宗來，循屏復東去。官曹倚巖棲，市井喚船渡。瓦屋仄石磴，猿啼閙人語。剔核杏餘酸，連枝茶剩苦。窮鄉固瘠薄，陋俗亦寒窶。營營謀食艱，寂寂懷磚訴。昔聞吏隠名，今識吏隠處。,唐,诗
无题,晏几道,非花非雾前时见，满眼娇春。浅笑微颦。恨隔垂帘看未真。殷勤借问家何处，不在红尘。若是朝云。宜作今宵梦里人。,宋,词
无题,李石,绿杨庭院觉深沈。曾听一莺吟。今夜却成容易，双莲步步摇金。歌声暂驻，颦眉又去，无计重寻。应恨玉郎殢酒，教人守到更深。,宋,词
无题,柳永,薄衾小枕天气。乍觉别离滋味。展转数寒更，起了还重睡。毕竟不成眠，一夜长如岁。也拟待、却回征辔。又争奈、已成行计。万种思量，多方开解，只恁寂寞厌厌地。系我一生心，负你千行泪。,宋,词
无题,马子严,东君直是多情，好花一夜都开尽。杏梢零落，药栏迟暮，不教宁静。风度秋千，日移帘幕，翠红交映。正太真浴罢，西施浓抹，都沉醉、娇相称。磨遍绿窗铜镜。挽春衫、不堪比并。暮云空谷，佳人何处，碧苔侵迳。睡里相看，酒边凝想，许多风韵。问因何，却欠一些香味，惹旁人恨。,宋,词
冬夜即事,黄庚,獨寢書窗下，其如寒夜何。頭邊枕黄嬭，脚底踏湯婆。紙帳梅花暖，布衾春意多。道人無妄想，夢不到南柯。,唐,律诗
无题,曹勋,雪后篱边冷未晴。江天浓淡暗还明。断续流香传玉蓓。心醉。临风嗅蕊不胜清。映竹幽姿深有思。何似。照溪真色更多情。待得微酸藏傅粉。黄嫩。湿云潜放雨轻轻。,宋,词
新釀酴醾酒送吳蔡二副樞,文彥博,此花猶未發，此酒已先香。獨有甘芹意，開罇略爲嘗。,唐,绝句
无题,张耒,菖蒲酒满劝人人，愿年年欢醉。偎倚。把合欢彩索，殷勤寄与。,宋,词
无题,晏几道,雪尽寒轻，月斜烟重。清欢犹记前时共。迎风朱户背灯开，拂檐花影侵帘动。绣枕双鸳，香苞翠凤。从来往事都如梦。伤心最是醉归时，眼前少个人人送。,宋,词
无题,张抡,□□□□□□□。□□□□，□□□□□。□影□□□□□。□□□□□□□。□□□□长不老。天□□□，□□□□□。□□□□□物表。广寒宫殿□□□。,宋,词
无题,何,便饶你、漫天索价，待我略地酬伊。,宋,词
无题,吕渭老,裙长步渐迟，扇薄羞难掩。鞋褪倚郎肩，问路眉先敛。踏青南陌回，倚醉开娇靥。今夜更同行，忍笑匀妆脸。,宋,词
无题,赵彦端,花县双凫缥缈仙。家庭椿树正苍然。斑衣举酒大人前。袅袅凉风供扇枕，悠悠飞露湿丛萱。醉扶黄发弄曾玄。,宋,词
道逢南嶽太上人游京師戲贈其行,釋德洪,野外相逢一笑新，十年峰頂卧雲人。却將南楚登山脚，去踏東華沒馬塵。,唐,绝句
金剛隨機無盡頌 無得無說分第七 其八,釋印肅,隨處納些些，騎牛已到家。堂前無影木，雪夜忽開花。,唐,绝句
无题,赵以夫,绣地残英，画空飞絮，东风又送春归。雨足郊坰，相将翠密成帷。燕莺犹恋芳菲。向枝头、叶底依依。留春不住，绿波渺渺，碧草萋萋。锦帆开晓，彩仗迎熏，峰回路转，月淡天低。红云影里，群仙报道班齐。九奏箫韶，算人间、无此埙箎。步新堤。金鼎调羹也，梅子黄时。,宋,词
榴皮題壁,葉三英,求仙那得仙來訪，多積陰功至有餘。欲悟東林沈東老，故留三十六玄書。,唐,绝句
喬木,張耒,舍北參天喬木長，依憑清蔭護高堂。鳥啼杳杳重陰合，風到翩翩翠葉凉。已許孤高凌夏日，不妨堅老要秋霜。投身麋鹿無人地，非爾煩憂未易忘。,唐,律诗
无题,程垓,春回绿野烟光薄。低花矮柳田家乐。陇麦又青青。喧蜂闲趁人。野翁忘近远。怪识刘郎面。断却小桥溪。怕人溪外知。,宋,词
後秋風,薛師董,去年病後詠秋風，今日秋風病裏逢。好句不曾書落葉，孤燈長自守鳴蛩。故人音問天來遠，茅舍光陰睡正濃。江上白鷗忙勝我，銜魚引子與潮衝。,唐,律诗
无题,吴文英,湖上芙蓉早。向北山、山深雾冷，更看花好。流水茫茫城下梦，空指游仙路杳。笑萝障、云屏亲到。雪玉肌肤春温夜，饮湖光、山渌成花貌。临涧水，弄清照。著愁不尽宫眉小。听一声、相思曲里，赋情多少。红日阑干鸳鸯枕，那枉裙腰褪了。算谁识、垂杨秋袅。不是秦楼无缘分，点吴霜、羞带簪花帽。但殢酒，任天晓。,宋,词
三衢邂逅周月船論心數日臨分賦此二首  其一,嚴羽,同是江湖客，居然歲月多。心期看白髮，歸夢付滄波。子去見家遠，吾衰奈別何。幾時船上月，載酒定相過。,唐,律诗
无题,张鎡,连汀接渚，萦蒲带藻，万镜香浮光满。湿烟吹霁木栏轻，照波底、红娇翠腕。玉纤采处，银笼携去，一曲山长水远。采鸳双惯贴人飞，恨南浦、离多梦短。,宋,词
和遠老四首  其二,吳芾,身居仕路夢家山，一日君恩放我還。從此便爲終老計，祇愁造物靳清閒。,唐,绝句
鄰園花成欲具旬會病未果二首  其一,王洋,嬌春意謂已堅牢，次第千林散錦袍。恐有天魔妬妍好，遽連風雨作粗豪。,唐,绝句
宿芙蓉峰書方丈壁三首  其二,釋德洪,赤髭病客煙瘴面，漆瞳道人冰雪容。俯檻夜殘看落月，不知脚下有千峰。,唐,绝句
和白雲庵七首 醒石,黄庶,老僧拂拭待遊者，雲骨一片莓苔青。塵埃萬事心若醉，到此不覺令人醒。,唐,绝句
无题,王千秋,开花借水，信天姿高胜，都无俗格。玉陇娟娟黄点小，依约西湖清魄。绿带垂腰，碧簪篸髻，索句撩元白。西清微笑，为渠模写香色。常记月底风前，水沈肌骨，瘦不禁怜惜。生怕因循纷委地，仙去难寻踪迹。缥槛深栽，彤帏密护，不肯轻抛释。等差休问，未容梅品悬隔。,宋,词
登郡樓書懷 三,劉兼,莫嗔阮氏哭途窮，萬代深沈恨亦同。瑞玉豈知將抵鵲，鉛刀何事却屠龍。九夷欲適嗟吾道，五柳終歸效古風。獨倚郡樓無限意，滿江煙雨正冥濛。,唐,律诗
无题,张元干,萧萧疏雨滴梧桐。人在绮窗中。离愁遍绕，天涯不尽，却在眉峰。娇波暗落相思泪，流破脸边红。可怜瘦似，一枝春柳，不奈东风。,宋,词
无题,辛弃疾,出处从来自不齐。后车方载太公归。谁知孤竹夷齐子，正向空山赋采薇。黄菊嫩，晚香枝。一般同是采花时。蜂儿辛苦多官府，蝴蝶花间自在飞。,宋,词
呈明叔七首  其五,趙蕃,手種竹邊梅一株，地幽終覺病而癯。不然我爾要相似，異日重看瘠解腴。,唐,绝句
无题,周邦彦,薄薄纱橱望似空。簟纹如水浸芙蓉。起来娇眼未惺惚。强整罗衣抬皓腕，更将纨扇掩酥胸。羞郎何事面微红。,宋,词
无题,张炎,江山居未定，貂裘已敝，空自带愁归。乱花流水外，访里寻邻，都是可怜时。桥边燕子，似软语、斜日江篱。休问我、如今心事，错认镜中谁。还思。新烟惊换，旧雨难招，做不成春意。浑未省、谁家芳草，犹梦吟诗。一株古柳观鱼港，傍清深、足可幽栖。闲趣好，白鸥尚识天随。,宋,词
无题,苏轼,昵昵儿女语，灯火夜微明。恩冤尔汝来去，弹指泪和声。忽变轩昂勇士，一鼓填然作气，千里不留行。回首暮云远，飞絮搅青冥。众禽里，真彩凤，独不鸣。跻攀寸步千险，一落百寻轻。烦子指间风雨，置我肠中冰炭，起坐不能平。推手从归去，无泪与君倾。,宋,词
无题,辛弃疾,梅梅柳柳斗纤秾。乱山中。为谁容。试著春衫，依旧怯东风。何处踏青人未去，呼女伴，认骄骢。儿家门户几重重。记相逢。画桥东。明日重来，风雨暗残红。可惜行云春不管，裙带褪，鬓云松。,宋,词
无题,李清照,寻寻觅觅，冷冷清清，凄凄惨惨戚戚。乍暖还寒时候，最难将息。三杯两盏淡酒，怎敌他、晚来风急。雁过也，正伤心，却是旧时相识。满地黄花堆积。憔悴损，如今有谁忺摘。守著窗儿，独自怎生得黑。梧桐更兼细雨，到黄昏、点点滴滴。这次第，怎一个、愁字了得。,宋,词
次韻斯遠見夢有作六言二首  其二,趙蕃,幾欲罷官歸去，未應形役能拘。矗矗奇峰晚對，豈如雲谷同趨。,唐,其他
酴醾  其二,滕岑,向人未肯吐芳心，玉困香融己不禁。久矣禪心無色想，如何對此獨沉吟。,唐,绝句
與從弟瑾同下第後出關言別 三,盧綸,出關愁暮一沾裳，滿野蓬生古戰場。孤村樹色昏殘雨，遠寺鐘聲帶夕陽。,唐,绝句
次韻劉寬夫春日有作,李彌遜,時序驚人翻手雲，一樽聊共駐青春。惜花欄檻圍繒綺，留客杯盤煮荇蘋。愁外覓歡終淡薄，吟邉得酒更清新。休論二十年前事，目斷長安陌上塵。,唐,律诗
无题,卢祖皋,挽住风前柳。问鸱夷、当日扁舟，近曾来否。月落潮生无限事，零乱茶烟未久。漫留得、莼鲈依旧。可是从来功名误，抚荒祠、谁继风流后。今古恨，一搔首。江涵雁影梅花瘦。四无尘、雪飞风起，夜窗如昼。万里乾坤清绝处，付与渔翁钓叟。又恰是、题诗时候。猛拍阑干呼鸥鹭，道他年、我亦垂纶手。飞过我，共尊酒。,宋,词
寄國史校勘陳體仁,李龏,天祿對藜燈，丹鉛照眼明。雖稱小朝士，不是老書生。職重三場筆，官聯六館名。懷君既良晤，歲久又崢嶸。,唐,律诗
登秀山至半而還有懷賓暘,方回,擁書終日汗如漿，試上崔嵬覓晚凉。忽喜孤煙支拄杖，偶逢平石寘繩床。十年世事頭鬚白，六月江城草樹蒼。莫盡山顛且山半，待携詩友共清觴。,唐,律诗
汴上有懷李易初,賀鑄,何處經行特惘然，津頭曾送木蘭船。桃花春水生前夜，楊柳秋風憶故年。驛路尺書疑斷絕，官倉斗米愧留連。飄颻復作江湖計，從此長安是日邊。,唐,律诗
贈高山人德充,曾丰,渾沌包元氣，支離入九流。陰陽從此有，源委問誰求。眼法窮山脈，囊經掛杖頭。卜吾新築處，相伴得沙鷗。,唐,律诗
泛淮,陳師道,冬暖仍初日，潮回更下風。鳥飛雲水裏，人語櫓聲中。平野容回顧，無山會有終。倚檣聊自逸，吟嘯不須工。,唐,律诗
无题,赵必□,月浸芙蕖，冰壶天地波凝碧。太平歌舞醉东风，花市人如织。桃李一城春色。玉梅娇、闹娥无力。粉围红阵，灯火楼台，绮罗巷陌。乐事还同，遨头引领神仙客。高烧银烛照红妆，香雾穿瑶席。款款檀牙细拍。醉金尊、东方未白。传柑相遗，探茧争先，明年何夕。,宋,词
无题,沈瀛,门外可罗雀，长者肯来寻。留君且住，听我一曲楚狂吟。枉了闲烦闲恼，莫管闲非闲是，说甚古和今。但看镜中影，双鬓已星星。人生世，多聚散，似浮萍。适然相会，须索有酒且同倾。说到人情真处，引入无何境界，惟酒是知音。况有好风月，相对且频斟。,宋,词
无题,刘克庄,日月跳丸，光阴脱兔。登临不用深怀古。向来吹帽插花人，尽随残照西风去。老矣征衫，飘然客路。炊烟三两人家住。欲携斗酒答秋光，山深无觅黄花处。,宋,词
无题,辛弃疾,金谷无烟宫树绿，嫩寒生怕春风。博山微透暖薰笼。小楼春色里，幽梦雨声中。别浦鲤鱼何日到，锦书封恨重重。海棠花下去年逢。也应随分瘦，忍泪觅残红。,宋,词
无题,邵伯雍,玉壶满插梅梢瘦。帘幕轻寒透。从今春恨满天涯。月下几枝疏影、透窗纱。锦城咫尺如千里。乍别难成寐。孤眠半晌断人肠。夜静分明全似、那人香。,宋,词
晚步追凉二首  其二,楊萬里,風不須多只是涼，穿花度柳到人傍。細吹病耳颼颼響，徐弄輕衫拂拂長。,唐,绝句
无题,柳永,花心柳眼。郎似游丝常惹绊。慵困谁怜。绣线金针不喜穿。深房密宴。争向好天多聚散。绿锁窗前。几日春愁废管弦。,宋,词
无题,吴文英,粉靥金裳。映绣屏认得，旧日萧娘。翠微高处，故人帽底，一年最好，偏是重阳。避春祗怕春不远，望幽径、偷理秋妆。殢醉乡。寸心似翦，飘荡愁觞。潮腮笑入清霜。斗万花样巧，深染蜂黄。露痕千点，自怜旧色，寒泉半掬，百感幽香。雁声不到东篱畔，满城但、风雨凄凉。最断肠。夜深怨蝶飞狂。,宋,词
无题,葛胜仲,岩壑萦回云水窟。林深路断迷烟客。茅屋数椽携杖舄。人寂寂。侵檐万个琅玕碧。倦客羁怀清似涤。更无一点飞埃迹。溪涨慢流过几席。寒湜湜。凫鷖点破琉璃色。,宋,词
无题,王沂孙,疏帘蝶粉，幽径燕泥，花间小雨初足。又是禁城寒食，轻舟泛晴渌。寻芳地，来去熟。尚彷佛、大堤南北。望杨柳、一片阴阴，摇曳新绿。重访艳歌人，听取春声，犹是杜郎曲。荡漾去年春色，深深杏花屋。东风曾共宿。记小刻、近窗新竹。旧游远，沈醉归来，满院银烛。,宋,词
无题,魏了翁,千里楼高人与并，个中彻地通天。秋风吹发半成宣。都将强岁月，空对旧山川。养就人才端有意，公今三祖差肩。偏轻偏重几番船。要公常把柂，容我老闲边。,宋,词
秋夕書懷 二,劉兼,直氣從來不入時，掩關慵更釣磻溪。斯文未喪宣尼歎，吾道將窮阮籍悲。輕粉覆霜凝夜砌，亂金鋪菊織秋籬。南陽臥久無人問，薄命非才有可疑。,唐,律诗
豫章彭真人觀  其二,彭汝礪,重雲隠隠即吾家，竹影松陰一徑賒。坐久肺腸清似覺，遠心飛去出雲霞。,唐,绝句
无题,史浩,莫惜清尊长在手。圣朝化洽民康阜。说与渔家知得否。齐稽首。太平天子无疆寿。,宋,词
无题,无名氏,翦碎红娘舞旧衣。汉宫妆粉满琼枝。东风来晚未曾知。颜色不同香小异，瑶台春近宴回时。宝灯相引素娥归。,宋,词
无题,无名氏,雨雾云收望远山。钓竿林下恣清闲。蝉噪日斜林影转。溪岸。绿深红浅画屏间。对酒狂歌时鼓枻。更邀同志醉前湾。待月却寻维缆处，归来，烟萝一迳接柴关。,宋,词
次洪監簿惠詩韻五首  其一,姜特立,相逢可恨十年遲，鍼芥相投更不疑。從此詩筒數來往，不須千里寄相思。,唐,绝句
无题,汤思退,画船横绝湖波练。更上雕鞍穷翠巘。霜橘半垂黄。征衣尽日香。钟声云外听。金界青松映。何处是华山。峰峦杳霭间。,宋,词
无题,吕渭老,重帘挂。微灯下。背兰同说春风话。月盈楼。泪盈眸。觑著红裀，无计迟留。休休。莺花谢。春残也。等闲泣损香罗帕。见无由。恨难收。梦短屏深，清夜悠悠。悠悠。,宋,词
无题,陈著,浮萍踪迹。又作南东□□客。不奈秋阳。一似朱明赫赫光。惊雷叱雨。料是阿香怜逆旅。好个凉天。称我前程步步便。,宋,词
雜詠一百首 茅焦,劉克莊,焦子如天膽，秦王似屋嗔。如何刀机上，活得解衣人。,唐,绝句
上普安郡王生辰  其四,史浩,堂堂玉立冠宗藩，中有澄波撓不渾。彩筆英辭追電影，黄鐘和氣散春溫。不言自是行天運，獨智何妨入聖門。忠孝一心唯戴主，是爲天下德之尊。,唐,律诗
无题,朱淑真,冬晴无雪。是天心未肯，化工非拙。不放玉花飞堕地，留在广寒宫阙。云欲同时，霰将集处，红日三竿揭。六花翦就，不知何处施设。应念陇首寒梅，花开无伴，对景真愁绝。待出和羹金鼎手，为把玉盐飘撒。沟壑皆平，乾坤如画，更吐冰轮洁。梁园燕客，夜明不怕灯灭。,宋,词
次兒泌韻,陳著,門外風塵付一吁，何妨稼圃學樊須。由由本自人難浼，皎皎奚憂我易污。,唐,绝句
无题,张辑,竹间棋，池上字。风日共清美。谁道春深，湘绿涨沙觜。更添杨柳无情，恨烟颦雨，却不把、扁舟偷系。去千里。明日知几重山，后朝几重水。对酒相思、争似且留醉。奈何琴剑匆匆，而今心事，在月夜、杜鹃声里。,宋,词
无题,邓剡,笑平生、布帆无恙，堂堂稳送君去。江声悲壮崖殷血，曾是英雄行处。今亦古。甚一点东风，天不周郎与。城幡夜竖。几铜爵春残，战沙秋冷，华发遽如许。东坡老，千载风流两赋。馀音不绝如缕。临皋一笑三生梦，还认岷峨乡语。挥玉麈。尽不碍灯前，痛饮檐花雨。雪堂在否。管驾鹤归来，为君细赏，蝴蝶上阶句。,宋,词
无题,无名氏,满庭箫鼓簇飞球。丝竿红网总台头。,宋,词
无题,翁元龙,一年箫鼓又疏钟。爱东风。恨东风。吹落灯花，移在杏梢红。玉靥翠钿无半点，空湿透，绣罗弓。燕魂莺梦渐惺松。月帘栊。影迷濛。催趁年华，都在艳歌中。明日柳边春意思，便不与，夜来同。,宋,词
句  其一,宋京,雲生氈帽山頭雨，日落琵琶峽口風。,唐,诗
无题,晏殊,三月暖风，开却好花无限了，当年丛下落纷纷。最愁人。长安多少利名身。若有一杯香桂酒，莫辞花下醉芳茵。且留春。,宋,词
相州前池別許鄭二判官景先神力,張說,數步圓塘水，雙鴻戢羽儀。一飛喬木上，一返故林垂。澹泊含秋景，虛明抱夜規。無因留絕翰，雲海意差池。,唐,律诗
无题,吴文英,绛雪生凉，碧霞笼夜，小立中庭芜地。昨梦西湖，老扁舟身世。叹游荡，暂赏、吟花酌露尊俎，冷玉红香罍洗。眼眩魂迷，古陶洲十里。翠参差、澹月平芳砌。砖花滉、小浪鱼鳞起。雾盎浅障青罗，洗湘娥春腻。荡兰烟、麝馥浓侵醉。吹不散、绣屋重门闭。又怕便、绿减西风，泣秋檠烛外。,宋,词
晚泊二絕  其一,葛立方,晚泊牛羊已下來，清泉爲我洗塵埃。解顔客裏無巵酒，壁上尋詩笑幾回。,唐,绝句
无题,史浩,梁武憨痴达摩呆。个中消息岂容猜。九年面壁口慵开。双履却寻归路止，一花原不是君栽。这回枉了一遭来。,宋,词
无题,李曾伯,日近长安路。喜骖鸾、带簪游戏，弓旌招去。闻道汉朝帷帏里，要问娵隅蛮语。嗟时事、尚兹多故。办取忠谋宜入告，见石洪、曾在乌公府。须细访，风寒处。左荆右岭中湘浦。愿扶持、东南温厚，老天张主。翘馆钦贤人共说，一饭每勤三吐。公此去、好官须做。从臾泾舟同共济，更绸缪、桑土先阴雨。灭此虏，直朝暮。,宋,词
絕句,韓淲,一年春好處，東望是皇州。柳色梅花外，數聲羌笛浮。,唐,绝句
春晚閑居寄陳嵩伯,貫休,春霖閉門久，春色聚庭木。一夢辭舊山，四鄰有新哭。菰蒲生白水，風篁擢纖玉。爲憶湖上翁，花時獨冥目。,唐,律诗
次韵子由舍人先生追讀邇英絕句四首  其四,張耒,恭默誰聆金玉音，陶甄萬物付無心。君王好學真天意，憂國論思不厭深。,唐,绝句
无题,无名氏,一派先天妙学，十年克己工夫。割鸡聊此宰中都。人在春台鼓舞。昏垫非由已溺，拊摩不异予辜。万家香火祝悬弧。我亦无多颂语。,宋,词
无题,仇远,海棠才试春光小，西风便吹秋去。白石粼粼，丹林点点，装缀东皋南浦。清游顿阻。谩空有园林，可无钟鼓。一曲庭花，隔江谁与问商女。离怀浑似梦里，碧云犹冉冉，佳人何处。越岫难盟，秦楼燕约，争奈年华已暮。凭高吊古。算只有梅花，伴人凄楚。极目天长，淡霞明断雨。,宋,词
无题,周弼,朴朴精神的的香。荼縻一朵晓来妆。雏莺叶底学宫商。著意劝人须尽醉，扶头中酒又何妨。绿窗花影日偏长。,宋,词
偈一首,覺禪師,家住孤峰頂，長年半掩門。自嗟身已老，活計付兒孫。,唐,绝句
无题,王琪,江南岸，云树半晴阴。帆去帆来天亦老，潮生潮落日还沈。南北别离心。兴废事，千古一沾襟。山下孤烟渔市晓，柳边疏雨酒家深。行客莫登临。,宋,词
題西隠,趙彥端,西風數客一闌干，秋色翛然得細看。潦水倍知寒事早，夕陽更覺晚山寬。小留待月鐘無遽，半醉題詩燭未殘。憶得向來幽獨處，黄精未熟客衣單。,唐,律诗
无题,姜夔,与鸥为客。绿野留吟屐。雨行柳垂阴，是当日、仙翁手植。一亭寂寞。烟外带愁横，荷苒苒，展凉云，横卧虹千尺。才因老尽，秀句君休觅。万绿正迷人，更愁入、山阳夜笛。百年心事，惟有玉阑知，吟未了，放船回，月下空相忆。,宋,词
重陽,趙嘏,節逢重九海門外，家在五湖煙水東。還向秋山覓詩句，伴僧吟對菊花風。,唐,绝句
无题,晏几道,晚妆长趁景阳钟。双蛾著意浓。舞腰浮动绿云浓。樱桃半点红。怜美景，惜芳容。沈思暗记中。春寒帘幕几重重。杨花尽日风。,宋,词
无题,晁补之,相误。空凝伫。郑子江头逢二女。霞衣曳玉非尘土。笑解明珰轻付。月从云堕劳相慕。自有骖鸾仙侣。,宋,词
无题,无名氏,烟髻绾层巅，云叶生寒树。斜日行人窈窕村，愁阵纵横处。细细写蛮笺，道寄相思语。会倩春风展柳眉，回马章台路。,宋,词
學書十絕  其九,李之儀,歌詞漫與收狂念，詩句聊將代欠伸。鈎棘徒勞刳胃腎，筆頭纔住已成塵。,唐,绝句
高峰寺,許及之,四面峯巒玉斲成，團欒真是梵王城。名山勝絕茲爲冠，墨客冥搜遠作程。清酌獻茶修薄供，攝心歸敬誓餘生。全家飽煖君恩重，佛日光中祝聖明。,唐,律诗
无题,储泳,东风一夜吹寒食，枝头片红犹恋。宿酒初醒，新吟未稳，凭久栏杆留暖。将春买断。恨苔径榆阶，翠钱难贯。陌上秋千，相逢谁认旧时伴。轻衫粉痕褪了，丝缘馀梦在，良宵偏短。柳线经烟，莺梭织雾，一片旧愁新怨。慵拈象管。待寄与深情，难凭双燕。不似杨花，解随人去远。,宋,词
无题,华岳,罗雾薄、绀绿拥重重。八幅宝香薰锦绣，一床烟浪卷芙蓉。屏翠叠东风。云点缀，香汗透玲珑。螺髻松松沾玉润，樱唇浅浅印珠红。人在翠华中。,宋,词
蓼花,薛季宣,不矜秀色傲春風，笑倚斜陽露氣濃。秋草淒涼風索索，江天寂靜水溶溶。岸移晴綺飄仙袂，葉起丹霞照玉容。可奈少香香似可，爲傳滋味入醺醲。,唐,律诗
和郭昌朝寺丞見寄二首  其二,范純仁,言路再居無少補，護邊三歲乏微勛。非才自合投閑地，竭節終期報聖君。老去年光流似水，病來世味薄如雲。讀書記一將忘十，少壯誰教不自勤。,唐,律诗
无题,李处全,一天春意，趁东皇幽赏，重飞端叶。造物有心成伟观，来伴红蕖开彻。桂魄初圆，梅腮全放，节物俱奇绝。冷官门巷，望中北固楼堞。遐想蓬底高人，拥衾无寐，九曲长增结。我亦低窗翻蠹纸，失喜瑶花盈尺。拥鼻孤吟，搔头危坐，所欠惟佳客。须君来此，脸纹相对生缬。,宋,词
无题,杨无咎,嫩蕊商量。无穷幽思，如对新妆。粉面微红，檀唇羞启，忍笑含香。休将春色包藏。抵死地、教人断肠。莫待开残，却随明月，走上回廊。,宋,词
无题,李弥逊,上阳迟日千门锁。花外流莺过。一番春去又经秋。惟有深宫明月、照人愁。暗中白发随芳草。却恨容颜好。更无魂梦到昭阳。肠断一双飞燕、在雕粱。,宋,词
臘脯,梅堯臣,畋獵得封獸，割鮮爲腶脩。易甘非愛日，不敗任經秋。可用資賓豆，何妨鄙薦䐹。考之新月錄，美脆勝庖牛。,唐,词
无题,韩淲,一曲笙歌外，四座笑谈清。使君秋霁领客，别乘更宗英。想像亲闱称寿，写就通家情分，相与庆恩荣。劝动桂花发，香雾扑帘旌。功名事，台阁路，好同登。只今报政归诏，舆论正蜚声。以我文章学术，与国和平安靖，冠剑入明庭。应顾棠阴下，野老鬓星星。,宋,词
寄西弟六首  其六,劉黻,一別獅山千載期，蕭條吟屋費修治。手栽門戶新楊柳，試問春風長幾枝。,唐,绝句
賦得夏首啓節,太宗皇帝,北闕三春晚，南榮九夏初。黃鶯弄漸變，翠林花落餘。瀑流還響谷，猿啼自應虛。早荷向心卷，長楊就影舒。此時歡不極，調軫坐相於。,唐,诗
无题,无名氏,你为情多泪亦多。,宋,词
憫雨,唐庚,老楚能令畏壘豐，此身翻累越人窮。至今無奈曾孫稼，幾度虛占少女風。兹事會須星有好，他時曾厭雨其濛。山中賴有茱糧足，不向諸侯托寓公。,唐,律诗
艮嶽百詠 山莊,李質,重崖置屋亦常關，下法龍眠小隱山。縱有青牛不耕稼，但聞犬吠白雲間。,唐,绝句
陪始平公燕柳谿,司馬光,谿光不動柳風輕，玉帳森沈擁萬兵。鷗入煙中閑自舞，魚翻波面喜相迎。樓船下視晴天碧，鼓吹前驅遠陌清。桃李歸時應盛發，薫然和氣滿春城。,唐,律诗
淳祐七年丁未十一月朔蔡久軒自江東提刑歸抵家時三館諸公以風霜隨氣節河漢下文章分韻賦詩送別得隨字,王撝,嵯峨武夷山，中有梁棟姿。鳳凰鳴高崗，隠見視其時。孰若阿房宮，下容五丈旗。孰奏簫韶樂，和聲召來儀。才大古難用，論高人先知。晦翁千載人，源流有餘師。衣傳正大學，時吐蹇諤辭。國步方險艱，憂端終南齊。袖有濟時策，真言琅玕披。忠嘉許稷契，不事激與隨。辯論黼座側，聽納天顔怡。林林陛楯郎，相顧胥嘆咨。中有張萬福，拜賀太平基。正頼中流柱，障瀾使東之。胡爲勇於去，神龍不容覊。平生廉靖操，爲國張四維。西風送漢節，凜凜生霜威。皇華馳周隰，晝錦輝繡衣。清臺占二星，今夕躔已移。江右九州地，俗弊民已疲。高褰赤帷裳，下照及隠微。刑清民乃服，莠除苗始滋。烹鮮戒政擾，漏魚寧網稀。要令珥筆俗，洗心學書詩。更令佩犢子，竭力事耘耔。鄱江歇瀾波，貫索韜光輝。丕變東楚俗，若咏洙泗涯。小試大儒效，泰山一毫釐。寧如立本朝，措世復雍熙。無容孔席暖，佇興宣室思。歸來納絳節，平步登黄扉。富貴推不去，乘留復奚疑。,唐,诗
无题,赵闻礼,莺啼晴昼，南国春如绣。飞絮眼，凭阑袖。日长花片落，睡起眉山斗。无个事，沉烟一缕腾金兽。千里空回首。两地厌厌瘦。春去也，归来否。五更楼外月，双燕门前柳。人不见，秋千院落清明后。,宋,词
子瞻繼和復答二首  其一,黄庭堅,置酒未容虛左，論詩時要指南。迎笑天香滿袖，喜公新赴朝參。,唐,其他
杜宇行,趙友直,君不見四更五更月，杜宇口流望帝血。何爲生子寄別巢，毛羽摧殘悲哽咽。將亡皎皎賈廉名，而今怨望未休歇。天運自古有廢興，金甌屹然亦傷缺。堯舜受禪夏商衰，夷齊孤竹如敝鞋。且須有酒拚顔赤，莫向東風空戚戚。,唐,词
再和元禮春懷十首  其五,黄庭堅,抹裙彩鳳盤宮錦，插鬢真珠絡貝多。酒惡花愁夢多魘，靈砂犀角費頻魔。,唐,绝句
入宿太倉次黄汝濟韻,周密,紙帳梅花夢，空齋夜氣侵。壯懷中歲感，遊子五更心。月轉花陰直，春隨柳色深。無人知此意，欹枕自微吟。,唐,律诗
寄題高賓王詩後卷,陳造,韶頀充庭簉漢官，鋪紓宏偉嘆才難。高郎袖有如椽筆，却伴秋蟲弔夜寒。,唐,绝句
奉題董端明漁父醉鄉燒香圖十六首 醉鄉七首 其六,陳克,老瓦盆中旋潑醅，陶然樂聖且銜杯。只今痛飲誰能那，寶器恩從天上來。,唐,绝句
无题,无名氏,穹旻锡祐，盛德日章明。见地平天成。垂衣恭己干戈偃，亿载祐黎甿。羽旄饰驾当春候，款谒届殊庭。精衷昭感膺多福，夷夏保咸宁。圣君御宇，祗翼奉三灵。已偃革休兵。区中海外鸿禧浃，恭馆励虔诚。九斿七萃著声明。徯后徇舆情。丕图宝绪承繁祉，率土仰隆平。,宋,词
无题,王之望,弧门此日犹能记。叹居诸难系。弹指片声中，不觉流年，五十还加二。儿童寿酒邀翁醉。笑欣欣相戏。休画老人星，白发苍髯，怎解如翁似。,宋,词
无题,方岳,且问黄花，陶令后、几番重九。应解笑、秋崖人老，不堪诗酒。宇宙一舟吾倦矣，山河两戒天知否。倚西风、无奈剑花寒，虬龙吼。江欲釂，谈天口。秋何负，持螯手。尽石鳞芜没，断烟衰柳。故国山围青玉案，何人印佩黄金斗。倘只消、江左管夷吾，终须有。,宋,词
還丹口訣,曹真人,捉取東青龍，配與西白虎。更將南朱雀，會偶北玄武。四者窮其根，本來同宗祖。世人不知深，衆石多錯悮。不解演陰陽，配合爲夫婦。陰陽氣本變，始得俱相聚。就中最妙者，須得中央土。泥鑪不假法，運火心須苦。一日兩卦候，進退依節度。細窮日月盈，莫遣失風雨。十月還丹成，身除貧病苦。滄海與桑田，變時君治覩。誰人得吾道，不得輕取與。容易泄天機，謫罰殃七祖。（《大還丹照鑑》）。,唐,诗
韓廉使奉御贊,釋德洪,幅巾椹衣，杳然深靖。坐蘚石牀，横玉麈柄。松聲度曲，笑作風聽。是故有琴，絃索不整。人徒見其神和氣平，頽然委順。至於垂紳正笏，守法奉命。則活人之色嚴毅勁正，特不受富貴所吞，而有山林之韻。究其心胸，山包海容。表裏不隔，八窗玲瓏。蓋遊戲人間之出世，扶持洞上之宗風者也。,唐,词
无题,徐君宝妻,双峦斗碧，寒玉雕秋壁。两道凝螺天半，横无限、青青色。拍案涛声急。似鼓临邛瑟。窗下镜台鸾去，空留得、春山迹。,宋,词
无题,范成大,北客开眉乐岁，东君著意华年。遮风藏雨晚云天。应怕杏梢红浅。不惜灯前放夜，从教雪后留寒。水晶帘箔万花钿。听彻南楼晓箭。,宋,词
寄李鶴田,汪元量,南泉多載夜光還，健步移梅種玉山。八十二翁猶矍鑠，苦吟不放此心閑。,唐,绝句
陌上二首  其一,董嗣杲,水花粘稚蛙，野菜戀殘蝶。麥岐苦薄收，青黄兩不接。,唐,绝句
无题,黄裳,杳杳晴虚寒漫漫。放下尘劳，相共游银汉。便入醉乡休浩叹。神仙只在云门馆。饮兴偏宜流水畔。时有红蕖，落在黄金盏。鹭未忘机移别岸。画船更上前汀看。,宋,词
擬古,薛奇童,沙塵朝蔽日，失道還相遇。寒影波上雲，秋聲月前樹。川氣生曉夕，野陰乍煙霧。沈沈滮池水，人馬不敢渡。吮癰世所薄，挾纊恩難顧。不見古時人，中宵淚橫注。,唐,诗
次韻曹清父營生墳追和范石湖韻四首  其一,方回,桑榆未迫尚東隅，諸子盈前返哺烏。早檢青囊營□□，□□丹竈著工夫。無生話可忘言了，自祭文能信手摸。□□□年未遑辦，一抔□□□良圖。,唐,词
无题,史浩,雪消春浅。听爆竹送穷，椒花待旦，系马合簪，鸣鸦列炬，几处玳筵开宴。介我百千眉寿，齐捧玉壶金盏。最奇绝，是小桃新坼，争妍粉面。女伴。频告语，守岁通宵，莫放笙歌散。酒晕朝霞，寒欺重翠，却忆凤屏香暖。笑拂满身花影，遥指珠帘深院。待到了，道一声稳睡，明年相见。,宋,词
呂子光惠牡丹,許景衡,六年不見故園花，每到花時只自嗟。多謝故人分國豔，尚憐羈旅惜春華。芳菲仙圃烘初日，冷落書窗照暮霞。誰道無情便無恨，祇應也學我思家。,唐,律诗
无题,管鉴,檐外雪纷纷。雾阁云窗气自温。谩道使台霜样峻，情亲。引到壶中别有春。尊酒负殷勤。病减杯中量几分。十五年间无限事，休论。说与梅花解笑人。,宋,词
无题,侯置,天一色。玉盘冷浸潇湘碧。潇湘碧。短亭系缆，隔江闻笛。胡床对坐凉生腋。通宵说尽狂踪迹。狂踪迹。少年心事，老来难得。,宋,词
无题,王庭珪,锦袍绣帽跃金鞍。卷旗幡。整师还。轻骑穷追，湘尾鼓声寒。千里尘清高会处，张翠幕，万人看。藕丝衫袖捧雕盘。玉颓山。夜将阑。幸遇休兵，且尽玉壶宽。未用汉军频出塞，徒生事，斩楼兰。,宋,词
中秋客邸感懷,陳某,今夜天邊月，誰期海上看。家山雖間隔，兒女暫團欒。露重銀蟾濕，風清玉宇寒。年年長是客，强把一樽歡。,唐,律诗
上巳日有懷昔從雲庵老人此日山行,釋德洪,今年上巳日，久客望江南。雙林接脩水，石路入煙嵐。千峰出雲雨，空谷吞寒潭。蒼杉鬰童童，秀色動雲庵。不見庵中人，青燈耿塵龕。空餘行樂處，攀翻聞笑談。風光與節物，觸愁味參參。臨高望煙靄，衰涕落春衫。,唐,诗
无题,谢逸,杏花村馆酒旗风。水溶溶。扬残红。野渡舟横，杨柳绿阴浓。望断江南山色远。人不见，草连空。夕阳楼外晚烟笼。粉香融。淡眉峰。记得年时，相见画屏中。只有关山今夜月，千里外，素光同。,宋,词
終風行,周麟之,北風駕寒萬竅號，聲如八月江上濤。又疑大鵬上青霄，南溟水擊摶扶摇。昆陽陣敗虎豹嘷，撼城飛瓦千兵逃。焚輪夜起狂終朝，直憂卷屋掀重茅。我居門巷如荒郊，衾無繢罽裘無羔，苦寒獵獵吹縕袍。笑引藤樽漱濁醪，不妨高卧醉陶陶。夢騎天馬騰長飈，睥睨玉臺閶闔高。風聲詩興兩鬭豪，醉中一掃白雲謠。,唐,诗
无题,无名氏,琼沼融成沆瀣，冰檐滴尽真珠。一园草木气方苏。又学杨花飞舞。何必乱飘密洒，却疑细糁轻铺。谁将粉墨画成图。玉做小亭高树。,宋,词
四月八日西湖觀民放生,蔡襄,盈舟載魚蝦，投瀉清波際。應無校人欺，獨行流水惠。非求升斗活，終免螻蟻制。江湖自相忘，洲島亦還逝。脫淵思曩戒，嗅餌省非計。爲生豈不幸，萍藻庶可翳。,唐,诗
辛卯元日三首  其二,方回,回首同庚五歲孫，老夫老矣尚何言。一生酒債兼詩債，數畝花園半菜園。雨濘謂難來賀客，馬嘶誰忽顧閒門。倏無驟有真天相，徑爲茅柴覆瓦樽。,唐,律诗
无题,曾寓轩,细数班行，阿谁是、调元手段。君不见、当涂往岁，饥民流散。天幸立庵来歇马，留心济粜无遗算。未须臾、千里复安居，无愁叹。公与相，天皆愿。天施报，如符券。看青州阴骘，富公公案。已筑新堤旌异数，便膺虚席非常眷。待明年、弧失再垂门，蒙宣劝。,宋,词
无题,无名氏,寸心如铁不关愁。,宋,词
无题,刘克庄,青女初晴，向丑梢枯干，幻出妍姿。休烦苑史翦彩，别有神司。东皇太乙，敕瑶姬、淡傅胭脂。还似得、华清汤暖，薄绡半卸冰肌。应笑楚宫痴绝，略施朱则个，便妒蛾眉。唐人更无籍在，浪比红儿。祥云难聚，且丁宁、铁笛轻吹。拼醉倒，花间一霎，莫教绛雪离披。,宋,词
无题,李曾伯,大疏归来，小阮适闲，喜同此时。问垂弧历载，几番遥祝，举觞华旦，相会良希。颂以松椿，酌之椒柏，预卜明年百事宜。春犹浅，趁雪晴梅放，且和新诗。公虽厌直兰闱。如正色朝端当宁知。看大廷诸老，争推前席，吾家五祖，自有传衣。暖律初回，要津立上，卿相时来皆可为。祈公寿，与东君不老，南极齐辉。,宋,词
无题,欧阳澈,红叶飘风秋欲暮。送目层楼，帘卷西山雨。解榻聚宾挥玉尘。风流只欠王夷甫。质剑为公沽绿醑。涤濯吟魂，拟摘黄花句。醉眼瞢腾携手处。谢池风月谁分付。,宋,词
頃溧水歸登官塘湯漢章義門  其二,仇遠,一塘分雨百泉流，喜作山房信宿留。騎馬傍門知不厭，坐牀索酒合應羞。生平仲舉延徐穉，老去文淵憶少遊。霧豹直疑斑已露，翩翩入谷有鳴騶。,唐,律诗
无题,苏轼,去年相送，馀杭门外，飞雪似杨花。今年春尽，杨花似雪，犹不见还家。对酒卷帘邀明月，风露透窗纱。恰似姮娥怜双燕，分明照、画梁斜。,宋,词
連州游隅湖亭,呂本中,附溪翳嘉木，瀕溪引清流。如何幾畝田，委曲林泉幽。亂石際高下，森列如戈矛。青色染黛淺，映水疑欲浮。危亭跨絕壁，廣榭排荒丘。我來雨初過，遠山雲半收。百花開已盡，桑柘鳴晴鳩。不知汝潁間，還有此景不。躊躇思痛飲，沃洗胸中愁。明朝儻未去，提壺再來游。,唐,诗
上皇西巡南京歌十首 九,李白,水綠天青不起塵，風光和暖勝三秦。萬國烟花隨玉輦，西來添作錦江春。,唐,绝句
廣濟寺,呂陶,十年佛跡留於此，屈指山門皆所無。今日清詩重褒述，禪林又復有犀渠。,唐,绝句
无题,无名氏,万法由心，应观法界，一切心造。老子瞿昙，同归去揆，不离心是道。自从识得，坎离交济，炼药粗知昏晓。云腾雨飞，蟾宫兔走，丹阙更无烦恼。气中真液，液中真气，和合不多不少。种出黄芽，炼成赤水，龙虎交围绕。七返九还，工夫到后，还我旧时年少。待三千、功圆行满，恁时是了。,宋,词
无题,无名氏,万甲胸中，问谁似、延安范老。当家事，出藩入相，黑头俱了。绿野徜徉聊雅志，紫宸寤寐思英表。向修门、何日衮衣归，天教早。诹吉卜，维熊兆。徵瑞梦，长庚耀。正尧蓂仲夏，八飞叶小。千日早从菑疾退，一觞恰趁笙歌绕。算灵椿、何似栎堂春，他犹少。,宋,词
清平調 一,李白,雲想衣裳花想容，春風拂檻露華濃。若非羣玉山頭見，會向瑤臺月下逢。,唐,绝句
无题,张炎,万花深处隐，安一点、世尘无。步翠麓幽寻，白云自在，流水萦纡。携歌缓游细赏，倩何人、重写辋川图。迟日香生草木，淡风声和琴书。安居。歌引巾车。童放鹤、我知鱼。看静里闲中，醒来醉后，乐意偏殊。桃源带春去远，有园林、如此更何如。回首丹光满谷，恍然却是蓬壶。,宋,词
无题,张桂,雨压杨花路半乾。蜂遗花粉在阑干。牡丹开尽正春寒。懒品么弦金雁并，瘦惊双钏玉鱼宽。新愁不放翠眉间。,宋,词
偈頌六十五首  其六四,釋咸傑,居於富貴中，不爲富貴誤。赤手挨開解脫門，四方八面俱獨步。佛祖不知由，憑誰立本據。咄咄咄，力㘞希，聞見覺知齊合掌，鐵牛生得鳳凰兒。,唐,词
无题,吴潜,轻轻却暑。只是些儿雨。喜看新抽麻与苎。他家烟水墅。晚山放出青青。是谁簸弄阴晴。老子何时去也，祗应露湿金茎。,宋,词
无题,曹勋,昏旦交时，个中已有甘香味。咽同真液。便觉温温地。八一高蟠，光动重楼外。但留意。自然和气。香满昆仑水。,宋,词
瀟湘八景 平沙落鴈,釋德洪,寂寞蒹葭亂晚風，江波瀲灔浸秋空。横斜倦翼歸何處，一點漁燈杳靄中。,唐,绝句
无题,吴文英,素弦一一起秋风。写柔情、都在春葱。徽外断肠声，霜霄暗落惊鸿。低颦处、翦绿裁红。仙郎伴、新制还赓旧曲，映月帘栊。似名花并蒂，日日醉春浓。吴中。空传有西子，应不解、换徵移宫。兰蕙满襟怀，唾碧总喷花茸。后堂深、想费春工。客愁重、时听蕉寒雨碎，泪湿琼锺。恁风流也称，金屋贮娇慵。,宋,词
无题,魏了翁,物象芸芸，知几许、功夫来格。更时把、荷衣芰制，从容平熨。云淡天空诗献状，竹深花静机藏密。对窗前、屏岫老仪刑，真颜色。商古道，谁俦匹。评今士，谁钧敌。向平舟问雁，久间霜翮。枰上举棋元不定，磨边旋蚁何曾息。傥天公、有意要平治，饶华发。,宋,词
送鄭侍郎四川制置分韻得蓋字,魏了翁,恭惟皇上心，納納天同大。明命輟禁游，往撫蜀彫瘵。蜀山在何許，斜陽點鴉背。家住扶桑東復東，却望斜陽鐵山外。金頭奴子扼熙秦，銀州兵馬衝蘭會。使我六年望烽火，征人穿空枕戈祋。使我千里致鐘石，居人轑釜泣粗糲。縣官無蓄租，百姓無藏蓋。上有蒼蒼之高天，卒然叫呼不可待。閫外萬戚休，只以一身佩。我於公行無所贈，筮言得咸爲艮兌。艮山本中虛，兌澤乃上溉。獨於九四論心體，而以朋思爲障礙。願公書此象，長於卧興對。蜀道青天蜀平地，君侯一心即難易。思耕亭前先鄭碑，更看他年後鄭記。,唐,词
无题,曹冠,我本方壶客，飘逸离凡尘。胸中万卷，谈笑挥翰墨通神。不慕巢由隐迹，不羡皋夔功业，出处两无心。坦荡灵台净，廛隐胜云林。念生平，喜旷达，事幽寻。登临舒啸，惟有风月是知音。雅爱金华仙洞，一派苍崖飞瀑，四序景常新。遐想赤松子，来为醒冲襟。,宋,词
无题,胡铨,梦绕松江属玉飞。秋风莼美更鲈肥。不因入海求诗句，万里投荒亦岂宜。青箬笠，绿荷衣。斜风细雨也须归。崖州险似风波海，海里风波有定时。,宋,词
无题,赵长卿,黯霭阴云覆，滂沱急雨飞。洗残枝上乱红稀。恰是退花天气、困人时。向晓春酲重，偎人起较迟。薄罗初见拭轻衣。笑拭新妆、须要剪酴醿。,宋,词
无题,李莱老,宝押绣帘斜。莺燕谁家。银筝初试合琵琶。柳色春罗裁袖小，双戴桃花。芳草满天涯。流水韶华。晚风杨柳绿交加。闲倚阑干无藉在，数尽归鸦。,宋,词
无题,朱敦儒,旅雁向南飞，风雨群初失。饥渴辛勤两翅垂，独下寒汀立。鸥鹭苦难亲，矰缴忧相逼。云海茫茫无处归，谁听哀鸣急。,宋,词
无题,无名氏,洛阳常见画图中。春去只心融。国色辉开寒日，天香熏破霜风。平生看了，姚黄魏紫，一捻深红。莫是神仙韩令，裁成顷刻花丛。,宋,词
除夜雜興三首  其一,周紫芝,華髪日就槁，萎萎如秋草。秋草剪復生，髪禿不再好。雅意憐兒童，軟語媚翁媪。鑷白挽流光，持盃錫難老。我老不足惜，汝生念不早。兵戈常在眼，流離猶滿道。且當篘殘缸，瓶空莫辭倒。醒視夜何其，東行日杲杲。,唐,诗
无题,张孝忠,看花随柳湖边去。似邂逅、水晶宫住。刘郎笔落惊风雨。酒社诗盟心许。玉关外、不辞马武。便好展、云霄稳步。郴江自绕郴山路。欲问功名何处。,宋,词
從軍六首 三,劉長卿,倚劒白日暮，望鄉登戍樓。北風吹羌笛，此夜關山愁。迴首不無意，滹河空自流。,唐,诗
句,楊獻民,縣官伐木入煙蘿，匠石須材盡日磨。,唐,诗
集英殿賜進士及第恭謝詩,文天祥,於皇天子自乘龍，三十三年此道中。悠遠直參天地化，昇平奚羨帝王功。但堅聖志持常久，須使生民見泰通。第一臚傳新渥重，報恩惟有厲清忠。,唐,律诗
偈頌六十七首  其四六,釋原妙,十五日已前，{毛畏}{毛畏}𣯧𣯧，魍魍魎魎。十五日已後，巍巍堂堂，煒煒煌煌。正當十五日，虛空爲鼓。須彌爲槌，輕輕擊動，佛祖攢眉。若將耳聽應難會，眼處聞聲方始知。,唐,词
遊雲門寺留題靈運上人房,吳奎,雲門入雲深，樹密山轉幽。谿亭脩竹裏，激激玉泉流。仁智所遐想，古今爲勝遊。我乘休沐至，窮覽殊難周。金碧樓殿午，寒香松桂秋。清風動高興，飄越不可收。禪師索題詩，捉筆事冥搜。欲速馳思遠，頃刻歷九州。象外有真物，惝怳難爲求。徒形陳熟言，羞澀爲爾留。,唐,诗
次韵子椿五首  其五,李之儀,附見誰爲鄒湛，奬成無復山濤。豈敢遽名此地，不如且醉歸舠。,唐,其他
廣漠亭二首和陳憲益之舊韻  其一,程公許,百乘去爲天下宰，暮年嶺瘴隔京都。君看封禁嚴邊瑣，力碎調停此範模。赤舄儻來金鉉貴，青衫依舊紙屏糊。秦關北望烟雲渺，何日重還舊地圖。,唐,律诗
无题,姜夔,庾郎先自吟愁赋。凄凄更闻私语。露湿铜铺，苔侵石井，都是曾听伊处。哀音似诉。正思妇无眠，起寻机杼。曲曲屏山，夜凉独自甚情绪。西窗又吹暗雨。为谁频断续，相和砧杵。候馆迎秋，离宫吊月，别有伤心无数。豳诗漫与。笑篱落呼灯，世间儿女。写入琴丝，一声声更苦。,宋,词
工侍國史李丈奉御香禱雪上竺前一夕雪瑞已應道間志喜成詩以示敬借韻同賦  其二,程公許,列仙朝罷玉皇家，一色中單襯白紗。纔得東皇呈上瑞，萬年枝上早開花。,唐,绝句
无题,黄庭坚,东风吹柳日初长。雨馀芳草斜阳。杏花零乱燕泥香。睡损红妆。宝篆烟消龙凤，画屏云锁潇湘。夜寒微透薄罗裳。无限思量。,宋,词
陪張舍人出郊,曾季貍,官椏千尋大，清溪五尺流。眼看春事適，心與老農謀。節物年年好，田園事事幽。緩歸陪皂蓋，覓句待蘇州。,唐,律诗
句  其八,宋祁,曉日侵簾押，春寒到被池。,唐,诗
无题,吴潜,纱窗晓。杜宇数声声悄。真个不如归去好。天涯人已老。欹枕欲眠还觉。犹有青灯残照。谩道惜花春起早。家山千里杳。,宋,词
无题,张炎,昨夜蓝田采玉游。向阳瑶草带花收。如今风雨不须愁。零落依稀倾凿落，碎琼重叠缀搔头。白云黄鹤思悠悠。,宋,词
无题,陈允平,凤城春浅。寒压花梢颤。有约不来梁上燕。十二绣帘空卷。去年共倚秋千。今年独倚阑干。误了海棠时候，不成直待花残。,宋,词
遠遊丞樵隠王德甫寄詩輒和二章以謝  其一,何夢桂,白日過駒隙，玄髮成衰翁。陞天無八翼，苦志懷晨風。晨風不可企，下界塵冥濛。去去藐八極，安能離彀中。爲馬或爲牛，吾將安適從。,唐,诗
无题,王之道,北陆藏冰欲竟，东风解冻非遥。一时芳意巧相撩。入眼绿娇红小。柳色轻摇弱线，梅英纷缀枯梢。觥筹醉里赖君饶。归去斜阳尚早。,宋,词
无题,蒋捷,正春晴，又春冷，云低欲落。琼苞未剖，早是东风作恶。旋安排、一双银蒜镇罗幕。幽壑。水生漪，皱嫩绿、潜鳞初跃。愔愔门巷，桃树红才约略。知甚时，霁华烘破青青萼。忆昨。□□□□，引蝶花边，近来重见，身学垂杨瘦削。问小翠眉山，为谁攒却。斜阳院宇，任蛛丝罥遍，玉筝弦索。户外惟闻，放翦刀声，深在妆阁。料想裁缝，白苎春衫薄。,宋,词
吳正肅公挽歌辭三首  其二,司馬光,辭華已獨步，政治復無前。吏不容三宂，民皆戴二天。於今知和寡，自古愧才偏。惆悵棠陰下，仁風尚藹然。,唐,律诗
豔女詞,楊巨源,露井桃花發，雙雙燕並飛。美人姿態裏，春色上羅衣。自愛頻開鏡，時羞欲掩扉。心知行路客，遙惹五香歸。,唐,律诗
无题,陈与义,忆昔午桥桥上饮，坐中多是豪英。长沟流月去无声。杏花疏影里，吹笛到天明。二十馀年如一梦，此身虽在堪惊。闲登小阁看新晴。古今多少事，渔唱起三更。,宋,词
无题,陈三聘,不怕春寒更出游。兰桡飞动却惊鸥。烟光佳处辄迟留。屏曲未曾歌醉梦，眉尖空只锁闲愁。从教丝柳绊行舟。,宋,词
謁侍郎李先生  其三,程公許,公歸帝所斡鈞衡，早爲乾坤洗甲兵。第一人才須汲引，泰階平待拔茅征。,唐,绝句
无题,吴文英,石径幽云冷，步障深深，艳锦青红亚。小桥和梦过，仙佩杳、烟水茫茫城下。何处不秋阴，问谁借、东风艳冶。最娇娆，愁侵醉颊，泪销红洒。摇落翠莽平沙，竞挽斜阳，驻短亭车马。晓妆羞未堕。沈恨起、金谷魂飞深夜。惊雁落清歌，酹花倩、觥船快泻。去未舍。待月向井梧梢上挂。,宋,词
諸禪人散灰  其三,釋懷深,迢迢萬里別西川，要學諸方五味禪。昨日焦山山下死，劍門關上月重圓。既是焦山山下死，因什麽卻向劍門關上月重圓。究竟光明終一體，任他寒影落千江。,唐,词
示表禪者,釋懷深,放下千斤重擔子，重歸巖谷舊三椽。不須苦覓揚州鶴，伴我林間骨碖眠。,唐,绝句
无题,赵希迈,寒云飞万里，一番秋、一番搅离怀。向隋堤跃马，前时柳色，今度蒿莱。锦缆残香在否，枉被白鸥猜。千古扬州梦，一觉庭槐。歌吹竹西难问，拚菊边醉著，吟寄天涯。任红楼踪迹，茅屋染苍苔。几伤心、桥东片月，趁夜潮、流恨入秦淮。潮回处，引西风恨，又渡江来。,宋,词
六月自西城歸,彭汝礪,駕言將西征，呼僕問行李。吾行無所苟，雖遠親則喜。癡兒不知事，飲血淚如水。憶昨唐許邊，逋逃聚蜂蟻。巔崖寄巢穴，絕險不可邇。撲滅無先幾，捕督誤詔旨。是時寡妻病，吾計或可止。君曰無妾私，促裝勉行矣。妾病雖云危，姑慈有足恃。是身如浮雲，永訣或此始。一馬纔登途，渠魁頭掛市。猶虞未寧歸，走訃忽在耳。羈栖二十年，粱肉飽有幾。單車行四方，歲月幾萬里。私居乃如寄，方此還之彼。愛君能知分，嗜苦同甘旨。誓欲相厥成，完百無一毀。中流即我棄，我恨無涯涘。家貧未能去，顧惜尚壯齒。含愁復于行，嗜祿祇自鄙。悠悠涉清漢，欲往轅更柅。滄浪照顔面，不與舊相似。蓬鬢生雪霜，龜胸點泥滓。驕陽恰中伏，旱魃方哆侈。山川惜陰雨，我稼病未起。高堂蔽重簾，捉扇衣屢褫。乃茲趨長途，登降遍峛崺。簡書况有限，暮晚未擔弛。山名初外朝，岌嶪超衆巋。晴天出萬象，擾擾誰經記。濫觴一拳多，結構五丸累。蛟龍跨鴻濛，殿閣聳碨礧。或植如劍戟，或覆如釜錡。或視而錯愕，或行而迤邐。或大而無當，或立而不倚。干平七峰老，秀拔匪衆比。耆舊今所貴，瞻言但擎跽。馬息聯八疊，培塿看岡屺。籃轝勞攀牽，卒餓弗克仔。肺聲幾成雷，背汗欲濡軌。吾疲尚能徒，走驟托杖履。豈不有林木，日晝方如燬。曉行怯霧露，夜涉愁蛇虺。屋頹茇窮閻，魚餒飯乾米。田功微粱稻，圃學蕃麻枲。截筒戶割漆，剝楮人抄紙。千楓立青冥，萬竹秀披靡。時時得流泉，濯溉移日晷。清音有可樂，往往中宮徵。孰謂彼房陵，千家住清泚。神仙隠九室，綽約如處子。安眠費春秋，官爵棄敝屣。寶公浮杯來，宴坐有舊址。甘雨隨衆緣，凶年作蕃祉。欲游嗟不遑，悵望祇懸企。東西更多山，小大或億秭。未經夏禹鑿，想待愚公徙。橫梯險相聯，曲棧危半阺。避就爲俛眉，循緣或顛趾。女媧高第一，僅去天尺咫。黎明登其顛，星宿可俯視。扶桑出曉日，洞徹及表裏。丘陵雜繭栗，草木浮糠粃。補天聞故老，豈或有此理。天之於空虛，一大器而已。物或有不完，補之非天恥。酒觴薦明誠，感嘆至橫涕。留停仰媯墟，欲至更逶迤。烟嵐相薰蒸，闇黯常及巳。雜民久薰陶，頑吏傲鞭箠。令人愧滿面，虞舜昔居此。商洛不十舍，惄焉想黄綺。奔馳浪南北，僶俛慚祿仕。紛紛昨夜夢，慈母倚門竢。願騎雙鴻鵠，更挾四騄駬。言乘溪上舟，出宿城邊址。峰巒欲飛去，峭拔陵天委。神奇雜鬼怪，巧絕非劂剞。龍盤秦世松，玉滴堯時髓。波瀾雜雲霧，莽蒼在隠几。平生貪幽勝，短槳行復艤。一灘復一磧，却望無首尾。嶄嶄邊傍石，出沒競譎詭。細垂一絲縷，大作十虎兕。衝撞非雷霆，震蕩岸欲圮。黿鼉不能游，蛟蜃得所恀。懸流落千仞，急疾過發矢。浮生真如葉，轉足見生死。篙工相號呼，熟視但如砥。謂予且從陸，厥計亦非是。吾生自有分，纖悉不在己。緬思濠上魚，載顧山梁雉。未能脫韁鎖，可恨譏鑪錘。孔臥弗煖席，禹行尚乘櫑。所慚一無補，虛冒恩私被。夜凉泛明月，不寐對瀟灑。鳳林莽何處，草木秀嶷嶷。槎頭縮項鯿，不減河魴美。習池今可游，尊酒慰勞只。鴻雁杳未來，將詩寄雙鯉。,唐,诗
拄笏亭晚望,范成大,林泉隨處有清凉，山繞闌干客自忙。溪雨不飛虹尚飲，亂蟬高柳滿斜陽。,唐,绝句
鄭瓘協律,杜牧,廣文遺韻留樗散，雞犬圖書共一船。自說江湖不歸事，阻風中酒過年年。,唐,绝句
明道元年章獻明肅皇太后朝會十五首《宋史·樂志》一：明道初，章獻皇太后御前殿見群臣，作《玉芝》《壽星》《奇木連理》之曲，《厚德無疆》《四海會同》之舞。 上壽用《福安》。,郊廟朝會歌辭,盛禮煌煌，六衣有光。千官在位，百福稱觴。坤德慈仁，邦斯淑祥。如山之壽，佑聖無疆。,唐,其他
无题,孙吴会,八窗空、展宽秋影，长江流入尊俎。天围绀碧低群岫，斜日去鸿堪数。沈别浦。但目断、烟芜莽苍连平楚。晨钟暮鼓。算触景多愁，关人底事，倚槛听鸣橹。英雄恨，赢得名存北府。寄奴今寄何所。西风依旧潮来去，山海颉颃吞吐。霜月古。直耐冷、相随燕我瑶芝圃。掀髯起舞。看羱伏苍苔，龙吟翠葆，天籁奏韶舞。,宋,词
自漢州之金堂過沈氏竹園小憩坐間微雨,陸游,修修萬竹壓康莊，碧玉掾圍一尺彊。雪節烟梢誰暇賞，馬蹄車轍可憐忙。帽邉忽墮吹香句，肘後舊傳醫俗方。更覺清逰天所惜，坐來飛雨度横塘。,唐,律诗
无题,李处全,晦庵老子修行久。问禅金粟曾回首。截竹是禅机。吹破粟玉枝。西湖秋好处。承得昭阳露。香透月轮低。来薰打坐时。,宋,词
无题,苏轼,世事一场大梦，人生几度秋凉。夜来风叶已鸣廊。看取眉头鬓上。酒贱常愁客少，月明多被云妨。中秋谁与共孤光。把盏凄然北望。,宋,词
无题,苏轼,门外东风雪洒裾。山头回首望三吴。不应弹铗为无鱼。上党从来天下脊，先生元是古之儒。时平不用鲁连书。,宋,词
无题,程垓,别时已有重来愿。谁料情多天不管。分明咫尺是青楼，抵死浓云遮得遍。寄声只倚西飞雁。雁落书回空是怨。领愁归去有谁知，水又茫茫山又断。,宋,词
題棃嶺,歐陽詹,南北風煙即異方，連峯危棧倚蒼蒼。哀猨咽水偏高處，誰不沾衣望故鄉。,唐,绝句
无题,张抡,玉京清漏起微凉。好秋光。金杯潋滟酌琼浆。会仙乡。新曲调丝管，新声更飐霓裳。博山炉暖泛浓香。为寿百千长。,宋,词
句  其四,釋警玄,寶殿無人不侍立，不種梧桐免鳳來。,唐,诗
種竹,鄒浩,去年今日常種竹，今年此日還添栽。豈論傳舍不吾有，但願清陰遺後來。,唐,绝句
自題墨竹,劉延世,酷愛此君心，常將墨點真。毫端雖在手，難寫淡精神。,唐,绝句
无题,邓肃,酒阑携手过回廊。夜初凉。月如霜。笑问木樨，何日吐天香。待插一枝归斗帐，和云雨，殢襄王。如今满目雨新黄。绕高堂。自芬芳。不见堂中，携手旧鸳鸯。已对秋光成感慨，更夜永，漏声长。,宋,词
春日田園雜興,陳文增,熙熙壠畝扇和風，簇簇人煙野意濃。培溉桑麻沿汲路，經行薺麥省耕農。飲牛澗暖山摇影，接果枝青蘚拆封。酒熟花香村欲社，芒鞵藤杖儘從容。,唐,律诗
酒醒,甘泳,酒醒桂花發，狂歌對花前。鄰家大駡我，夜半驚人眠。,唐,绝句
偈頌一百四十二首  其五八,釋廣聞,不用低頭，思量難得。物有定價，錢是足陌。,唐,其他
贈靈隠老,曹勛,一笑相逢語上方，水雲旂跡覺清凉。未論方丈葛藤話，且喜齋厨蔬笋香。閑拄瘦筇隨意立，却愁款段入城忙。宿山更作他時約，枕簟茶瓜冷不妨。,唐,律诗
榮州,汪元量,醉倚高樓上，裁詩得五言。蠶叢雲羃羃，鳥道月昏昏。妓女吹金管，庖丁洗玉盆。客癡渾不寐，府主更開樽。,唐,律诗
无题,沈瀛,放下著，须弥山。百斛油麻水上摊。欲成团，真个难。除有累，去痴顽。无心犹是隔重关。到其中，方是安。,宋,词
无题,辛弃疾,且对东君痛饮，莫教华发空催。琼瑰千字已盈怀。消得津头一醉。休唱《阳关》别去，只今凰诏归来。五云两两望三台。已觉精神聚会。,宋,词
无题,无名氏,东君有待。留得一枝香雪在。晚日融融。只恐轻酥暖渐熔。歌催管送。芳酒一尊谁与共。寂寞墙东。潇洒黄昏满院风。,宋,词
无题,毛滂,城上春云低阁雨。渐觉春随，一片花飞去。素颈圆吭莺燕语。不妨缓缓歌金缕。堕纪颓纲公已举。但见清风，萧瑟随谈绪。借寇假饶天不许。未须忙遣韶华暮。,宋,词
古鏡銘,釋慧方,有古菱花，物來斯現。演若倍瞻，仰山親薦。迷悟雖殊，寒光不變。惡像弗祛，麗質奚羨。歷照千差，肯隨物轉。覷破前塵，是誰對面。,唐,其他
无题,黄裳,高下亭台山水境。两畔清辉，中有垂杨径。鹭点前汀供雪景。花乘流水传春信。不醉无归先说定。醉待言归，又被风吹醒。月下壶天游未尽。广寒宫是波中影。,宋,词
趙宗判請遊巖溪,包恢,三山來由北巖溪，三十里近何崛奇。地闢天開幾千朞，神藏鬼祕人莫窺。竹溪黄溪何派支，太白子厚名始垂。未知此溪發其誰，河潢自天磐石資。含霜奪日森旌麾，巖電銀海增雙輝。出千古秘此一時，潭間歸來爲發揮。寶藏驟興福所希，溪宜有靈潜自嗤。非公遇我我遇伊，昔無今始有己知，宜爲知己加護持。成鼎可絕魅與魑，遊騎可馳驥與騏。兩山插天天猶低，如城夾地地莫巇。混混中間流天池，往來深藏龍與螭。巨石萬狀磊不羈，奇木萬種名莫推。始度石梁堂少棲，方見主人心遠而。此身恍在何天涯，非人間世如驚疑。須臾緩步行委蛇，雙龍之湫氣杳微。進前宿雲雲欲迷，疊嶂高張熊虎旗。鳬潀石門互變移，翠密玉練冰雪飛，壁立萬仞文公題。愈上愈高青雲齊，書堂屹立天然基。如有千巖萬壑姿，一覽俱盡無纖遺，主人惠我何多爲。時方六月三伏期，但覺清冷生冰肌。清境清賞何加茲，更醉似酒醇不醨。飽水飽石渾不饑，更飽一德充肝脾。大帥如古刺史規，溪變爲好政可追。僕如柳子有許疵，溪改爲愚嘗自悲。主人愛客忘尊卑，畏日與彼愛日暉。灑然執熱清風吹，洗盡塵襟無毫釐。主人昔年詠浴沂，盈科放海川之師。源流素蓄萬頃陂，傅巖磻溪隠未宜。高岡鳳合朝陽曦，猿鶴知主無催歸。欲羨形容無好辭，斐然狂簡嗟非詩。,唐,诗
武夷山中,謝枋得,十年無夢得還家，獨立青峰野水涯。天地寂寥山雨歇，幾生修得到梅花。,唐,绝句
投後村先生劉尚書,蒲壽宬,采松北山下，日與樵者親。寸尺拾遺墜，時以供炊薪。朝躋白雲岡，暮宿芳草濵。疏泉溉其本，鏡心澄爾神。上有千歲鶴，羽儀何振振。清唳返華表，感時懐鳯麟。下有千年苓，剥落惟夲真。久乃瑩雪玉，服之袪凡塵。清風發萬籟，天竅鳴驚人。嚴霜肅四宇，玉立古柏身。桃李衆自托，六合惟一根。梅竹亦有性，歲寒争卜隣。蔦蘿爾微彙，願乞青雲津。逡巡不敢止，百年在兹辰。,唐,诗
昔昔鹽二十首 今歲往遼西,趙嘏,萬里飛書至，聞君已渡遼。秪諳新別苦，忘却舊時嬌。烽戍年將老，紅顏日向彫。胡沙兼漢苑，相望幾迢迢。,唐,律诗
泛月夜歸,施樞,短艇衝寒泛淺沙，滿溪明月浸蘆花。忽驚遠岸燈光發，籬落蕭疏一兩家。,唐,绝句
次張亞夫喜雨,洪咨夔,汴都黍離迷宮堧，金鋪獸面秋風寒。百年大義冷於鐵，西湖走馬狨絲鞍。亡秦定必三戶楚，况今南北皆王土。紫髯青鬢祖豫州，威如迅霆惠如雨。山東井落回生意，收召驚魂高枕睡。中有虓將來青州，馬蹄欲踏狼胥碎。邦人聚觀鬨塞塗，和氣釀雪蘇焦枯。銀城萬里軋坤軸，燭龍一色煇天衢。殷殷好語傳田間，雪晴又雨直幾錢。翠麰漲天士宿飽，踴躍一鼓空兩甄。中原宿愁無地愬，歡呼從此歸王度。更煩老筆爲草檄，讀之會使頭風愈。,唐,诗
翁承事挽詞五首  其一,陳淵,徐行直視日如愚，律己齊家盡可書。九十一年由砥道，肯令荆棘敝衣裾。,唐,绝句
留别榮茂實侍郎,曾幾,老爲吳會客，耆舊不相忘。政以牛馬走，曾陪鵷鷺行。千年書穴在，六月鏡湖凉。從此登臨地，回頭憶侍郎。,唐,律诗
木犀,余觀復,盤盤老桂樹，金屑黄𩰀鬆。孕此無盡香，襲襲乘西風。幽人爲延佇，古意滋無窮。王孫招不來，西郊草蒙茸。欲以遺遠者，道阻嗟難從。□□不忍替，攬之寄房櫳。夢魂怳而清，夜午超鴻濛。常恐芳氣歇，我恨何時終。,唐,词
无题,王以宁,梦褥光宗，河东右族。向来到耳声华熟。游从两世纪金兰，风流二阮居南北。今夕何辰，相亲灯烛。一廛我愿依韦曲。长君未可赋骊驹，山人莫为蒲轮促。,宋,词
無題,施宜生,唱得新翻穩貼腔，阿誰能得肯雙雙。天寧寺裏尊前月，分擘清寒入小窗。,唐,绝句
壽崔帥卿  其六,洪咨夔,紛紛傳檄方言戰，猝猝囊金又說和。誰信規摹須早定，計然半策不須多。,唐,绝句
清華閣,鄒浩,泉石清華世豈知，蕭然無是亦無非。二年於此陪鷗鷺，收得閒中勳業歸。,唐,绝句
以采菊東籬下悠然見南山爲韻賦十首  其一,方回,九日已過一，嘉菊無人采。晴軒醉餘芳，頼有我輩在。胸著酒斗許，意闊浩如海。誰能起九原，共與推千載。兒女較唇舌，我豈爾能凂。,唐,诗
壽雲岫徐友謙,方一夔,武林有雲岫，上有方外士。昔年謁秦皇，渡海萬羅綺。蛾眉雖可憐，颯若風過耳。歸來但却掃，隠見白雲裏。舉案偕逸妻，應門付稚子。野興老薇蕨，天香茁蘭芷。自云初生時，彷彿記癸巳。今年值甲午，六甲再輪起。我來欲問道，浮榮如脫屣。終年坐臯比，如折當門齒。仙人據槁梧，今昔一隠几。憐我壯非少，星霜後一紀。石爐煉神丹，願留候薪水。丹成逐仙去，千歲一洗髓。,唐,诗
神宗皇帝挽歌三首  其一,韓維,立政追王體，修文邁古風。漢儀遵別廟，堂典備新宮。却號追前美，更元記屢豐。龍髯攀不得，號絕抱遺弓。,唐,律诗
无题,卢祖皋,扁舟入浙，便有家山意。全胜轺车驾边地。爱官尘不到，书眼争明，称寿处，春傍梅花影里。平生丘壑志，未老求闲，天亦徘徊就归计。想叠嶂双溪，千骑弓刀，浑不似、白石山中胜趣。怕竹屋梅窗欲成时，又飞诏东山，谢公催起。,宋,词
无题,管鉴,秾李花开雪满空。缟裙香袂俨春容。靓妆一笑喜相逢。拟倩清歌留白日，且扶残醉殢东风。好迟留处却匆匆。,宋,词
山村問宿,吳錫疇,問宿山村裏，人烟斷復連。高峰明落日，危石響幽泉。世事雙眉上，年華兩鬢邊。滄洲森萬玉，飛夢月娟娟。,唐,律诗
无题,吴文英,情如之何，暮涂为客，忍堪送君。便江湖天远，中宵同月，关河秋近，何日清尘。玉尘生风，貂裘明雪，幕府英雄今几人。行须早，料刚肠肯殢，泪眼离颦。平生秀句清尊。到帐东风开自有神。听夜鸣黄鹤，楼高百尺，朝驰白马，笔扫千军。贾傅才高，岳家军在，好勒燕然石上文。松江上，念故人老矣，甘卧闲云。,宋,词
對雨,周紫芝,風細寒猶甚，愁多睡更濃。閉門春色裏，盡日雨聲中。草各爭先出，花皆稱意紅。故人書信少，不記此衰翁。,唐,律诗
无题,叶梦得,山半飞泉鸣玉佩，回波倒卷粼粼。解巾聊濯十年尘。青山应却怪，此段久无人。行乐应须贤太守，风光过眼逡巡。不辞常作坐中宾。只愁花解笑，衰鬓不宜春。,宋,词
无题,柳永,火云初布。迟迟永日炎暑。浓阴高树。黄鹂叶底，羽毛学整，方调娇语。薰风时渐动，峻阁池塘，芰荷争吐。画梁紫燕，对对衔泥，飞来又去。想佳期、容易成辜负。共人人、同上画楼斟香醑。恨花无主。卧象床犀枕，成何情绪。有时魂梦断，半窗残月，透帘穿户。去年今夜，扇儿扇我，情人何处。,宋,词
揚州被召著作佐郎自金山回阻冰效退之陸渾山火句法,晁補之,二年官揚猶一炊，丞聾毋害守不譏。帝知無功呼返之，具舟從江民不知。道傍愚叟爲涕洟，豈無愛人如爾爲。我謝叟歸視汝兒，風號鴻潦水涸陂。冰塞川船不可移，白蜺橫野光逶迤。寒威上射小日規，旦行一里方午維。十日繫野兒啼饑，中無載盜過不窺。官令十夫爲操椎，耶許相力哀復疲。我笑遣夫是安施，霜不殺草聖所欷。歲十一月冰固宜，逆天進亦不可幾。爲兒摶飯兒安嬉，寧三月暖猶流凘。,唐,诗
走珠石,方信孺,底事明珠解去來，當時合浦已堪猜。賈胡不省何年事，老石江頭空綠苔。,唐,绝句
无题,袁去华,微红嫩白。照水横枝初摘索。一梦扬州。客里相逢无限愁。黄昏院落。细细清香无处著。觅句持觞。鬓点吴霜不碍狂。,宋,词
句  其三,溫益,夢寐常思山水國，登臨今到鳳凰池。,唐,诗
无题,赵必□,办一枝藤，蜡一双屐，纵步翠微深处。无限芳心，付与蜂媒蝶侣。红堆里、杏脸匀妆，翠围外、柳腰娇舞。有吟翁、热恼心肠，肯拈出、美成佳句。九十光阴箭过，趁取芳晴追逐，春风杖屦。消得几番，风和雨、春归去。怅莺老、对景多愁，倩燕语、苦难留住。秋千影里送斜阳，梨花深院宇。,宋,词
李德遠寺簿敢言勇退今之古人也東嘉王某賦詩以高其行,王十朋,吳山蒼蒼烟靄橫，皇都日日春風生。利塗捷徑走輪轂，古道荆棘惟君行。吳江洪濤拍天洶，萬楫千帆日相踵。六鰲入釣猶不歸，急流知退惟君勇。斜川勝事今臨川，錦袍風月追謫仙。芋魁豆飯吾亦有，脫屣有媿君翩然。我輩情鍾惜離索，爲國惜賢情更惡。江頭送別春尚寒，回首冥鴻已寥廓。,唐,诗
无题,朱敦儒,碧瓦小红楼，芳草江南岸。雨后纱窗几阵寒，零落梨花晚。看到水如云，送尽鸦成点。南北东西处处愁，独倚阑干遍。,宋,词
題靈鰻廟三首  其二,舒亶,絕境朱丹新棟宇，深山靈響雜蚖蛇。黄金地底應千歲，甘雨人間幾萬家。西域不勞方士咒，南州重識使君車。老農争賽豐年社，古木蕭蕭自曉鴉。,唐,律诗
再賦一章用伸贈別,王禹偁,七榜御前搜俊造，商州終未識遷鶑。可憐白屋孤寒士，更住深山寂寞城。獨跨蹇馿雲外去，仍携稚子雪中行。散官不敢將書薦，空解吟詩說姓名。,唐,律诗
无题,苏轼,火云凝汗挥珠颗。颗珠挥汗凝云火。琼暖碧纱轻。轻纱碧暖琼。晕腮嫌枕印。印枕嫌腮晕。闲照晚妆残。残妆晚照闲。,宋,词
无题,程垓,晴日溪山春可数。水绕池塘，知有人家住。寻日寻花花不语。旧时春恨还如许。苦恨东风无意绪。只解催花，不解催人去。日晚荒烟迷古戍。断魂正在梅花浦。,宋,词
慎宰練德符招飲僧舍二首  其一,郭祥正,雜花開遍縣城東，不惜提壺細雨中。應是花枝羞老客，故含春恨泣殘紅。,唐,绝句
无题,苏轼,雨后春容清更丽。只有离人，幽恨终难洗。北固山前三面水。碧琼梳拥青螺髻。一纸乡书来万里。问我何年，真个成归计。白首送春拼一醉。东风吹破千行泪。,宋,词
无题,吴潜,家山好，好处是秋来。绿橘黄橙随市有，岩花篱菊逐时开。管与付尊罍。新筑就，别馆共闲台。摇手出离名利窟，掉头摆脱簿书堆。只在念头灰。,宋,词
行簡以曾守韻見貽復和一篇,沈與求,續經無復補嘉禾，老去忘懷及見多。摘尾簿書寧問署，點頭章句僅成科。求田下澤吾行且，招隱空山子謂何。千萬買鄰真左計，一丘端約老相過。,唐,律诗
桃花犬行,釋居簡,非玄非黄花蒙茸，炫晝不減原上紅。無功指蹤走原野，兔盡倘可逃災凶。禁林都是秋聲樹，滿身何處沾紅雨。苔痕玉砌卧斜陽，又誤零霞低薄暮。楓宸紫闕芳霧濛，長門永巷泠泠風。夜嚴不聲白晝永，羊車所至隨從容。鬼瞰高明目不瞬，勾連狸怪狐妖逞。百步雖無檻虎威，雙睛何用軒轅鏡。熙陵以西一鉏地，寸金寸土君王賜。平分只與碧銜霞，生死恩榮略相似。相如飛轍自蜀都，初因狗監誦子虛。四夷來王亦典麗，御考自稱前進士。,唐,诗
再用南伯韻  其二,郭印,紛紛愚癡兒，開眼卻如睡。况於世法中，而能了出世。接輿本非狂，阮籍未爲醉。知命百無憂，餘生任廢置。,唐,律诗
无题,晏几道,秋千院落重帘暮。彩笔闲来题绣户。墙头丹杏雨馀花，门外绿杨风後絮。朝云信断知何处。应作襄王春梦去。紫骝认得旧游踪，嘶过画桥东畔路。,宋,词
无题,张炎,隔花窥半面，带天香、吹动一天秋。叹行云流水，寒枝夜鹊，杨柳湾头。浪打石城风急，难系莫愁舟。未了笙歌梦，倚棹西州。重省寻春乐事，奈如今老去，鬓改花羞。指斜阳巷陌，都是旧曾游。凭寄与、采芳俦侣，且不须、容易说风流。争得似、桃根桃叶，明月妆楼。,宋,词
游陸渾南山自歇馬嶺到楓香林以詩代書荅李舍人適,宋之問,晨登歇馬嶺，遙望伏牛山。孤出羣峰首，熊熊元氣間。太和亦崔嵬，石扇橫閃倏。細岑互攢倚，浮巘競奔蹙。白雲遙入懷，青靄近可掬。徒尋靈異跡，周顧愜心目。晨拂鳥路行，暮投人煙宿。稉稻遠彌秀，栗芋秋新熟。石髓非一巖，藥苗乃萬族。間關踏雲雨，繚繞緣水木。西見商山芝，南到楚鄉竹。楚竹幽且深，半雜楓香林。浩歌清潭曲，寄爾桃源心。,唐,诗
无题,李曾伯,懒上巍楼，楚江一望天无际。漫游萍寄。莫挽东流水。一片秋光，直到山阴里。人还记。戍边归未。更忆鲈鱼美。,宋,词
余病脾氣李宜中教余服仙茅乃從彦周乞之彦周袒肩荷臨濟呵余鈍根敗闕病輒服藥是以生死爲二耶得藥作此謝之,釋德洪,嗟余早衰人，多病良業疾。脾勞禁晚餐，腿重怯下濕。爾來又增添，冷氣攻脇脊。愁坐如蹲猨，呻吟喧四壁。聞世有仙茅，温中等金石。恐能祛吾疾，僥倖延餘息。我家小郎君，道眼窺罅隙。恐余偷心在，指數煩口擊。負負無可言，頹然慚道力。檢蜜念慧遠，誦呪憶羅什。兩翁例一笑，顛倒不足惜。世尊病須乳，侍者遣行乞。達磨五遭毒，知毒乃敢食。佛祖豈貪生，避就唯恐失。二者如不坐，吾罪亦可釋。想見讀此詩，笑中和易色。,唐,诗
七日呂城守閘,項安世,官閘嶒𡵓晝閉塗，商舡嘈囐夜銜艫。卧聽篙子灣灣月，坐待州家急急符。石罅漏泉鳴錦瑟，篷窗篩雨落玭珠。夢魂不受重門隔，自著斑衣過練湖。,唐,词
无题,张炎,溯空明、霁蟾飞下，湖湘难辨遥树。流来那得清如许，不与众流东注。浮净宇。任消息虚盈，壶内藏今古。停杯问取。甚玉笛移宫，银桥散影，依旧广寒府。休凝伫。鼓枻渔歌在否。沧浪浑是烟雨。黄河路接银河路。炯炯近天尺五。还自语。奈一寸闲心，不是安愁处。凌风远举。趁冰玉光中，排云万里，秋艇载诗去。,宋,词
无题,倪偁,湖上青山千万叠，倏如阵马交驰。平湖百顷却逶迟。晴光相荡激，倒影落沦漪。何日漾舟深碧处，细听羌笛高吹。多君起我以新诗。未能同寓目，聊复一伸眉。,宋,词
无题,辛弃疾,点检笙歌多酿酒。蝴蝶西园，暖日明花柳。醉倒东风眠永昼。觉来小院重携手。可惜春残风雨又。收拾情怀，长把诗僝僽。杨柳见人离别后。腰肢近日和他瘦。,宋,词
瓊臺,趙抃,台嶺周迴八百里，瓊臺中立許誰登。宵分疑有羣仙集，月白風清最上層。,唐,绝句
絕句,鄧允端,楚岸卸輕帆，停舟曲江曲。日暮塞鴻歸，春水平橋綠。,唐,绝句
臨海道中書懷  其一,孫應時,六月呼清風，凉氣隔纖紵。玄冬映窗隙，重繭不能御。天時迭乘除，人事多齟齬。愴焉感余懷，百年幾寒暑。,唐,律诗
无题,晏几道,宜春苑外楼堪倚，雪意方浓。雁影冥濛。正共银屏小景同。可无人解相思处，昨夜东风。梅蕊应红。知在谁家锦字中。,宋,词
无题,赵文,千年鹭渚，持作须翁酒。剩有儿孙上翁寿。向玉和堂前，樽俎从容，笑此处，惯著丝纶大手。金丹曾熟未，熟得金丹，头上安头甚时了。便踢翻炉鼎，抛却蒲团，直恁俊鹘梢空时候。但唤取、心斋老门生，向城北城南，傍花随柳。,宋,词
和劉後村梅花百詠  其四七,方蒙仲,香臭難逃萬古評，白黄安得一般清。好看玉樹臨風立，羞殺金蓮帖地行。,唐,绝句
无题,晏几道,留春不住。恰似年光无味处。满眼飞英。弹指东风太浅情。筝弦未稳。学得新声难破恨。转枕花前。且占香红一夜眠。,宋,词
筠溪八景詩 桃崖暄日,陳著,盛陽淑氣滿巖前，誤認仙桃開洞天。根老種傳王母顆，花嬌色映武陵田。輝增晴旭香盈袖，影落溪流錦障川。幾度遊山偏著眼，世傳春信豈無緣。,唐,律诗
賦紅梅,王洋,爲怯清宵短，然膏約凭欄。頰疑西子醉，花誤北人看。點露燕支破，啼粧風雨殘。莫嫌翠袖薄，猶得護春寒。,唐,律诗
无题,无名氏,萧萧风竹千蛟舞。云阁催诗雨。中秋时节变新凉。又是一番红叶、下三湘。君如膝上王文度。早晚乡关去。绣香佳处且留连。正好橙黄橘绿、未寒天。,宋,词
无题,王质,浮萍不碍鱼行路。细数鱼来去。静倚溪阴深觅句。碧鲜清润，影摇香度。易觉阑干暮。凫雏深傍苹根住。浴罢红衣褪残缕。一寸江湖无可付。渚兰汀草，卧烟敧雨。荒了垂纶处。,宋,词
无题,张舜民,楼上久踟躇。地远身孤。拟将憔悴吊三闾。自是长安日下影，流落江湖。烂醉且消除。不醉何如。又看暝色满平芜。试问寒沙新到雁，应有来书。,宋,词
講徹禮記崇政殿開宴應制,夏竦,幄坐尊儒術，華光御講筵。爰開柏梁宴，爲畢曲臺篇。法從飛緌接，藩房綺組聯。賜花均綵萼，陪鼎雜冬鮮。甘潤聲詩洽，芳蕤注籍傳。師臣咸拜手，歸道黼帷前。,唐,诗
无题,刘学箕,烟汀一抹蒹葭渚。风亭两下荷花浦。月色漾波浮。波流月自留。若耶溪上女。两两三三去。眉黛敛羞蛾。采菱随棹歌。,宋,词
无题,无名氏,喜逢生日。偻指今年方六十。次第回春。甲子从头又一新。敬驰一曲。付与歌儿勤为祝。满劝金锺。试问蟠桃几度红。,宋,词
无题,刘辰翁,醒复醒、行吟泽畔，焉能忍此终古。招魂过海枫林暝，招得魂归无处。朝又暮。但依旧，禁街人静冬冬鼓。画船沈雨。听欸乃渔歌，兴亡事远，咽咽未能句。君且住。能歌吾不如汝。悠悠鼓枻而去。沧洲揽结芳成艾，唤作张三李五。羌自苦。更闲却，玉堂端帖多多许。无人自语。把画扇鸾边，香罗雪底，题作午年午。,宋,词
无题,黄机,风韶烟腻。春事三之二。说与人生行乐耳。富贵古来如此。西园已有心期。姚黄魏紫开时。纤指金荷潋滟，香唇银竹参差。,宋,词
赴渭北宿石泉驛南望黃堆烽,李益,邊城已在虜城中，烽火南飛入漢宮。漢庭議事先黃老，麟閣何人定戰功。,唐,绝句
无题,晏几道,醉拍春衫惜旧香。天将离恨恼疏狂。年年陌上生秋草，日日楼中到夕阳。云渺渺，水茫茫。征人归路许多长。相思本是无凭语，莫向花笺费泪行。,宋,词
赤松三詠 赤松山,姜特立,仙山名字幾千秋，勇退曾聞漢故侯。自笑功名無尺寸，歸來也作赤松游。,唐,绝句
无题,彭元逊,自结床头麈尾，角巾坐枕孤松。片云承日过山东。起听荷叶雨，行受芷花风。无客同羹莼菜，有人为剥莲蓬。东墙年少未从容。何因知我意，吹笛月明中。,宋,词
无题,刘辰翁,我有此客否，难作主人翁。小年自不相似，偶与大年同。见说东厢诸少，正拥家君胜会，二八舞歌钟。亦欲得公重，公在画堂中。笑青蒿，真小草，倚长松。典衣欲作汤饼，家酿愧瓶空。公有潭州百斛，公有秫田二顷，贺客万钱通。小大不相似，但可似公聋。,宋,词
无题,许棐,冷迫春宵一半床。懒熏香。不如屏里画鸳鸯。永成双。重叠衾罗犹未暖。红烛短。明朝春雨足池塘。落花忙。,宋,词
寄題友生水閣,劉敞,曲岸重重植淺莎，雨餘初覺長微波。水紋滿屋浮清簟，風力衝階折芰荷。境靜自宜詩興遠，夜空應見月明多。從来著述希揚子，爲羡幽人載酒過。,唐,律诗
无题,葛长庚,黄鹤楼前，吹笛之时，先生朗吟。想剑光飞过，朝游南岳，墨篮放下，夜醉东邻。铛煮山川，粟藏世界，有明月清风知此音。呵呵笑，笑酿成白酒，散尽黄金。知音。自有相寻。休踏破葫芦折断琴。唱白苹红蓼，庐山日暮，西风黄叶，渭水秋深。三入岳阳，再游湓浦，自一去优游直至今。桃源路，尽不妨来往，时共登临。,宋,词
題畫鷺鷥兼簡孫郎中,齊己,曾向滄江看不真，却因圖畫見精神。何妨金粉資高格，不用丹青點此身。蒲葉岸長堪映帶，荻花叢晚好相親。思量畫得勝籠得，野性由來不戀人。,唐,律诗
无题,夏元鼎,面目本来是道，阴阳造化成丹。骑牛寻犊不知原。真是三家村汉。古圣立言设象，后人得象忘言。且如乾画必三川。舍此如何烹炼。,宋,词
聞明上人逝寄友人,李遠,蕭寺曾過最上方，碧桐濃葉覆西廊。遊人縹緲紅衣亂，座客從容白日長。別後旋成莊叟夢，書來忽報惠休亡。他時若更相隨去，祗是含酸對影堂。,唐,律诗
道州酬送何山人之容州,呂溫,匣有青萍筒有書，何門不可曳長裾。應須定取真知者，遣對明君說子虛。,唐,绝句
无题,杜安世,尊前一曲歌。歌里千重意，才欲歌时泪已流，恨应更、多於泪。试问缘何事。不语如痴醉。我亦情多不忍闻，怕和我、成憔悴。,宋,词
途中久雨,彭汝礪,我征徂西今復東，分明身世如飄蓬。歲華便是百年半，日氣恰當三伏中。山谷無情頻送雨，園林何事急招風。浮生所遇皆知分，未用紛紛論色空。,唐,律诗
紅葉樹,崔致遠,白雲巖畔立仙姝，一簇烟蘿倚畫圖。麗色也知於世有，閑情長得似君無。宿粧含露疑垂泣，醉態迎風欲待扶。吟對寒林却惆悵，山中猶自辨榮枯。,唐,律诗
又題,段義宗,當今積善競修崇，七寶莊嚴作梵宮。佛日明時齊舜日，皇風清處接慈風。一乘妙理應難測，萬刼良緣豈易窮。共恨塵勞非法侶，掉鞭歸去夕陽中。（同前《鑑誡錄》卷六。《全唐詩》亦無佚句。）（望按：《全唐詩》佚句卷共收段義宗佚詩六句，注云出《吟窗雜錄》。其中「浮花」兩句，即今補第一首中句；「玉排」二句，即今補第二首中句。另有「懸心秋夜月。萬里照鄉關」兩句，實非佚句，全詩已收入《全唐詩》，署名「布燮」。布燮，長和國人猶言宰相也，非人名，《全唐詩》與作者名等視之，失察矣。句中「鄉關」，《鑑譖錄》作「關山」。日本漢學家豐田穰氏所撰《全唐詩糾謬》〖見昭和二十三年即公元一九四八年養德社刊《唐詩研究》〗一文，中曾據我國後蜀何光遠《鑑誡錄》卷六《布燮朝》一條，稽之《全唐詩》，謂係《全唐詩》所未收，可以補佚云云。此文近承日友波多）（野太郎教授函贈，即以鮑氏刻《知不足齋叢書》本《鑑誡錄》校其原詩。畧誌顛末，深以得豐田氏論文啓迪之助爲感。）。,唐,词
无题,仲并,豆蔻梢头春正早。敛修眉、未经重扫。湖山清远，几年牢落，风韵初好。慢绾垂螺最娇小。是谁家、舞腰袅袅。而今莫谓，春归等闲，分付芳草。,宋,词
无题,张焘,淡薄情怀。浅缀胭脂。独占江梅。最好是、严凝苦寒天气，却是开时。也不许、桃杏斗妍媸。也不许、雪霜相欺。又只恐、谁家一声羌笛，落尽南枝。,宋,词
无题,程大昌,措大做生朝，无他珍异。填个曲儿为鼓吹。古来龙马，曾献河图真数。羲黄缘得此，齐元气。我向如今，职名升赐。地在天宫正东序。当初真本，到此或容披觑。这回错综处，堪详叙。,宋,词
无题,朱敦儒,失却故山云，索手指空为客。莼菜鲈鱼留我，住鸳鸯湖侧。偶然添酒旧壶卢，小醉度朝夕。吹笛月波楼下，有何人相识。,宋,词
无题,辛弃疾,冰姿玉骨，自是清凉〔态〕。此度浓妆为谁改。向竹篱茅舍，几误佳期。招伊怪，满脸颜红微带。寿阳妆鉴里，应是承恩，纤手重匀异香在。怕等闲、春未到，雪里先开，风流㬠、说与群芳不解。更总做、北人未识伊，据品调，难作杏花看待。,宋,词
无题,无名氏,谷旦垂弧矢，兰阃梦熊罴。称觞内外相庆，同日又同时。有此重重盛事，未羡石门奋建，韦氏信名齐。珠履赴汤饼，玉果酌琼卮。斗枢转，金瓯覆，筑沙堤。争推是父是子，相继入黄扉。方叔歌猷元老，复见少年黄琬，前后拜丹墀。金日寿星现，再祝寿庞眉。,宋,词
題新榜,羅隱,黃土原邊狡兔肥，犬如流電馬如飛。灞陵老將無功業，猶憶當時夜獵歸。,唐,绝句
讀楞嚴經,郭印,學道證聲聞，習氣猶未斷。百生恩愛情，會遇終惱亂。阿難佛寵弟，亦遭淫女難。神咒攝來歸，宿業堅冰泮。快演涅槃門，反復徵所見。文殊更說偈，明指圓通岸。其餘肆口言，心真自一貫。三界七趣中，有相無非幻。最後大慈悲，力破邪女叛。天魔與外道，從此悉銷散。,唐,诗
九峰過重陽  其二,陳藻,登高却是今最高，九峰寺上誦莊騷。茶話恰宜湯餠素，滿身風癢怕村醪。,唐,绝句
无题,程垓,乌帽侧。行遍杏花春色。野意青青分陇麦。人家烟水隔。春事莫催行客。弹指青梅堪摘。醉倚暮天江拍拍。雨晴沙路白。,宋,词
是夕宿至錦幈山下,邵雍,尋常看月亦嬋娟，不似今宵特地圓。疑是素娥紓宿憾，相逢爲在錦幈前。,唐,绝句
寶文李公挽詞三首  其三,孫覿,五紀周旋地，欣同七十稀。長庚陪月曉，孤鶩伴霞飛。忽作三休去，真成一夢非。不知華表上，白鶴幾時歸。,唐,律诗
宿江叟島居,張喬,一家煙島隈，竹裏夜窗開。數派分潮去，千檣聚月來。石樓雲斷續，澗渚鴈徘徊。了得平生志，還歸築釣臺。,唐,律诗
酬孝甫見贈十首 八,元稹,原憲甘貧每自開，子春傷足少人哀。巷南唯有陳居士，時學文殊一問來。,唐,绝句
依韻和齊少卿龍興寺鴨脚樹,梅堯臣,百戰蟠根地，雙陰浄梵居。凌雲枝已密，似蹼葉非疎。影落鄰僧院，風摇上客裾。何當避煩暑，萧洒蓋庭除。,唐,律诗
偈頌一百三十三首  其一一三,釋法薰,東頭貴買，西頭賤賣。田地穩密衲僧，不妨遊戲自在。,唐,词
獨脚,賈似道,獨脚全憑綽菆功，助幫其拐可成功。切須休要饒他大，兩腿俱全力不同。,唐,绝句
无题,张伯端,鱼兔若还入手，自然忘却筌蹄。渡河筏子上天梯。到彼悉皆遗弃。未悟须凭言说，悟来言说皆非。虽然四句属无为。此等何须脱离。,宋,词
无题,王柏,今岁腊前，苦无多寒色、梅花先白。可惜横斜清浅处，谁妨孤山仙客。玉勒寻芳，金尊护冷，定与心期隔。夜阑人悄，可无一段春月。怕它香已飘零，罗浮梦断，不与东君接。买得鹅湖千幅绢，留取天然标格。树老梢癯，蕊圆须健，不放风骚歇。花光何处，儿孙声价方彻。,宋,词
次韻季長感事,周紫芝,久將華髮寄林泉，尺一呼來近日邊。身退已甘無事老，眼明重見太平年。鼎湖龍去心雖在，長樂鍾鳴喜欲顛。解道貞元朝士少，劉郎定自有新篇。,唐,律诗
无题,苏轼,老夫聊发少年狂。左牵黄。右擎苍。锦帽貂裘，千骑卷平冈。为报倾城随太守，亲射虎，看孙郎。酒酣胸胆尚开张。鬓微霜。又何妨。持节云中，何日遣冯唐。会挽雕弓如满月，西北望，射天狼。,宋,词
荼䕷次友人韻,陳郁,紅紫委空塵，猶鋪一架春。素瑶堆艷潔，綠带裊芳新。走雪詩能聖，扶香花有神。風流付杯酌，留與醉吟人。,唐,律诗
无题,赵以夫,春事浑如客。趁新晴、花骢骄骏，纻衫轻窄。腊瓮初倾光欲动，笑把黄甘旋擘。更喜得、酒朋诗敌。陶写襟怀觞咏里，似风流、王谢当年集。忘尔汝，任争席。疏帘画舫梅妆白。看斜阳、波心镜面，照伊颜色。飘缈笙歌天上谱，一刻千金莫惜。谁信道、高楼占得。柳外暝烟人去也，但月钩、冷浸阑干湿。知过了，几寒食。,宋,词
无题,章斯才,秋老楚天阔，光粲极南星。郁葱瑞霭浮动，湘水舞湘灵。方启流虹华旦，恰值绂麟弥月，嘉会庆千龄。维岳绛神处，玉印注长生。衣衮绣，袍练鹊，纽双萦。民气和乐，雁到回地作欢声。楚观连天境界，四景撩人风物，身世自蓬瀛。剩酌金貂醁，飞诏到临蒸。,宋,词
无题,潘汾,篆缕销香鼎。翠沈沈、庭阴转午，画堂人静。芳草王孙知何处，惟有杨花糁径。正玉枕、瞢腾初醒。门外残红春已去，镇无聊、酒厌厌病。云髻，未整。江南旧事休重省。但天涯、寻消问息，断鸿难倩。月满西楼凭阑久，依旧归期未定。便只恐、瓶沈金井。嘶骑不来银烛暗，枉教人、立尽梧桐影。谁伴我，对鸾镜。,宋,词
寶祐二年皇子冠二十首  其三,郊廟朝會歌辭,禮國之本，冠禮之始。賓升自西，維賓之位。于著於阼，維子之義。厥惟欽哉，敬以從事。,唐,其他
九日寄昌齡弟  其九,王十朋,庭前有晚菊，青蘂未堪插。開日即重陽，歸來酒同呷。,唐,绝句
无题,严蕊,碧梧初出，桂花才吐，池上水花微谢。穿针人在合欢楼，正月露、玉盘高泻。蛛忙鹊懒，耕慵织倦，空做古今佳话。人间刚道隔年期，指天上、方才隔夜。,宋,词
崔浩,徐鈞,智謀斷國灼蓍龜，自比留侯果是非。一死人言緣史事，誰知謀泄爲南歸。,唐,绝句
雜曲歌辭 伊州 歌第一,蓋嘉運,秋風明月獨離居，蕩子從戎十載餘。征人去日殷勤屬，歸鴈來時數寄書。,唐,绝句
次韻遊南山寺,陳著,紫蓋矗天開，更無山並來。脚飛雲外去，眼到海東囘。長嘯落林葉，新題淋壁苔。茲遊亦奇絕，休惜醉徘徊。,唐,律诗
採荔子十絕  其八,劉克莊,包柚書云爾，分桃傳有之。憐渠生處遠，玉食偶然遺。,唐,绝句
援寡階詩 二,無名氏,愁臨玉臺鏡，淚垂金縷裙。,唐,诗
戲李氏,張浩,華胥佳夢惟聞說，解佩江臯浪得聲。一夕東軒多少事，韓郎虛負竊香名。,唐,绝句
无题,刘一止,浪痕经雨，鬓影吹寒，晓来无限萧瑟。野色分桥，翦不断、溪山风物。船系朱藤，路迷烟寺，远鸥浮没。听疏钟断鼓，似近远遥，惊心事、伤羁客。新醅旋压鹅黄，拚清愁在眼，酒病萦骨。绣阁娇慵，争解说、短封传忆。念谁伴、涂妆绾结。嚼蕊吹花弄秋色。恨对南云，此时凄断，有何人知得。,宋,词
拋毬樂詞 二,劉禹錫,春早見花枝，朝朝恨發遲。及看花落後，却憶未開時。幸有拋球樂，一杯君莫辭。,唐,诗
无题,仇远,月堕觚棱寒鹊起。露拭秋空清似水。西风昨起过江南，红叶黄芜三四里。香莼先近幽人齿。断杵偏来征客耳。沧洲无路迷将归，□叠楚山□梦里。,宋,词
上史魏公壽三首  其一,孫應時,清都絳闕拱慈皇，鶴駕雞鳴起未央。父子至情如一日，國家慶事冠前王。公功實作風雲舊，帝學于今日月光。天壽兩宮千萬歲，端留元老贊明昌。,唐,律诗
春雨,李咸用,大帝閑吹破凍風，青雲融液流長空。天人醉引玄酒注，傾香旋入花根土。濕塵輕舞唐唐春，神娥無跡莓苔新。老農私與牧童論，紛紛便是倉箱本。,唐,律诗
无题,蒋捷,枝枝叶叶，受东风调弄。便是鸾穿也微动。自鹅黄千缕，数到飞绵，闲无事，谁管将春迎送。轻柔心性在，教得游人，酒舞花吟姿狂纵。更谁家鸾镜里，贪学纤蛾，移来傍、妆楼新种。总不道、江头锁清愁，正雨渺烟茫，翠阴如梦。,宋,词
句  其七,宋高宗,池上疎烟籠翡翠，水邊遲日戲蜻蜓。,唐,诗
龍雲寺次羅竦韵,楊寅,路轉羊腸望眼舒，籃輿更入道人居。千林黄葉新霜後，四面青山夕照餘。幽夢乍驚魚鼓響，小詩閑向竹窗書。爐烟茗碗匆匆話，已覺人間萬象虛。,唐,律诗
植竹吏隠堂後因題  其二,許安仁,珍重勞君慰遠遊，繁聲疏影一堂秋。主人看即官期滿，分付風烟與子猷。,唐,绝句
宮詞  其三○,張公庠,清秋皓月正嬋娟，的歷華星亦徧天。欲上層樓須穩步，不同平地有金蓮。,唐,绝句
嘉禾百詠 浄相佳李,張堯同,地重因名果，如分沆瀣漿。傷心吳越戰，未敢盡情嘗。,唐,绝句
王升之絕句以詩成有共賦酒熟無孤斟爲韵因次其韵  其一,劉跂,端居得韵語，不作凉秋悲。快若彈丸轉，知是王家詩。,唐,绝句
送江寧彭給事赴闕,王安石,西江望士衆長兼，卓犖傳家在一男。壯志異時開史牒，妙齡終日對書龕。桂堂發策收科選，櫻苑頒詩豫宴酣。大邑援琴聊試可，小州懷紱果才堪。分臺拜職榮先入，抗疏辭恩恥橫覃。勁操比松寒不撓，忠言如藥苦非甘。龍鱗直爲當官觸，虎穴寧關射利探。朱轂獸頭終協夢，粉闈雞舌更須含。均輸北轉荆門鷁，勸課西臨蜀市蠶。期信有兒迎郭伋，食貧無地乞羊曇。櫜垂鈴棧駝鳴𡇼，節擁棠郊虎視眈。歸見廣墀瞻斧藻，對揚初服改朱藍。進班華省財方阜，出按窮邊虜稍戡。帝命賈琮當冀北，民歌姬奭次周南。投壺饗客魚無乙，伐鼓蒐兵馬有驔。鯨鬣掀紅旗杳杳，虬髯吒黑纛鬖鬖。威加諸部風霜肅，惠浸連營雨露涵。大斗時時能劇飲，輕裘往往祇清談。乾龍已應天飛五，晉馬徐觀晝接三。道在君臣方自合，德侔卿長亦誰慚。便蕃肯較平生寵，放曠皆知雅性妉。委佩去辭廷殖殖，揚舲來得府潭潭。一尊客語從容盡，千里人情委曲諳。豈但搢紳稱召杜，故多扶杖祝彭聃。幕中俊乂閑刀筆，帳下驍雄冷劍鐔。楚地怪須留汲黯，蕭規疑欲付曹參。從來貴勢公何慕，自是賢名上所貪。未信逸身今以老，且當憂國每如惔。論心邂逅膠投漆，搔首低徊雪滿簪。鎮撫未驚移歲月，追攀曾許賞煙嵐。餘歡遽隔新亭餞，宿惠難忘舊館驂。卷曲尚誰知散櫟，崢嶸空此咏枯楠。,唐,词
无题,王洧,雁荡接台山。秋来最好看。寿星明、高现云端。八月初弦三日里，□二老、福人间。玉节近天颜。东西两路安。祝苍松、节劲根蟠。相汉元勋萧第一，留次位、著曹参。,宋,词
江南迴逢趙曜因送任十一赴交城主簿,崔峒,江上長相憶，因高北望看。不知攜老幼，何處度艱難。屈指同人盡，傷心故里殘。遙憐驅匹馬，白首到微官。,唐,律诗
次韻沈沖叟閑居即事,陳深,晨起盥櫛罷，焚香默坐餘。朝陽上窗戶，寒雀下庭除。隠几商清句，開椷閲素書。吁嗟望塵客，徒解賦閑居。,唐,律诗
无题,辛弃疾,灵皇醮罢。福禄都来也。试引鹓雏花树下。断了惊惊怕怕。从今日日聪明。更宜潭妹嵩兄。看取辛家铁柱，无灾无难公卿。,宋,词
无题,刘几,结子非贪，有香不俗，宜当鼎鼐尝。偶先红紫，度韶华、玉笛占年芳。众花杂色满上林，未能教、腊雪埋藏。却怕春风漏泄，一一尽天香。不须更御铅黄。知国色，禀自天真殊常。只裁云缕，奈芳滑、玉体想仙妆。少陵为尔东阁。美艳激诗肠。当已阴未雨春光。无心赋海棠。,宋,词
无题,欧阳光祖,恰则元宵，灿万灯、星球如昼。春乍暖、化工未放，十分花柳。和气并随灯夕至，一时锺作人间秀。问烟霄、直上舌含香，文摛绣。命世杰，调元手。荆楚地，淹留久。看日边追诏，印垂金斗。翠竹苍松身逾健，蛾儿雪竹人如旧。愿湘江、卷入玉壶中，为公寿。,宋,词
何司業挽詞  其一,樓鑰,頃歲游孤嶼，名門說二何。胡爲終璧水，自合上鑾坡。器重連城價，心澄古井波。傳家衣鉢在，衮衮並儒科。,唐,律诗
无题,辛弃疾,长夜偏冷添被儿。枕头儿、移了又移。我自是笑别人底，却元来、当局者迷。如今只恨因缘浅，也不曾、抵死恨伊。合手下、安排了，那筵席、须有散时。,宋,词
秋雨四首  其二,劉攽,漠漠清秋雨，蕭蕭萬宇寒。蛟龍移窟宅，江漢急波瀾。瘴霧深蠻洞，旌旗濕漢官。南征愁失道，后土若爲乾。,唐,律诗
无题,林正大,暮春天气，争看长安，水边多丽人人。意远态浓，肌理骨肉轻匀。绣罗衣裳照映，尽蹙金、孔雀麒麟。夸荣贵，是椒房云幕，恩宠无伦。簇簇紫驼翠釜，间水精盘里，缕脍纷纶。御送珍羞，夹道箫鼓横陈。后来宾从杂遝，认青鸾、飞舞红巾。扶下马，似杨花、翻入锦茵。,宋,词
无题,利登,梨园花柳地，扶残醉、曾记问妖娆。叹惹住轻烟，柔丝未改，霏零疏雨，腻粉先飘。更低道，花无三日艳，柳有一年娇。卷翠未迟，醉红易失，共偎香影，同赏良宵。如今知何处，三山远，云水一望迢迢。傍砌青鸾好在，谁送归飚。但花下红云，尚通夕照，柳边白月，自落寒潮。最是无端，子规啼破寒梢。,宋,词
无题,张元干,落景下青嶂，高浪卷沧洲。平生颇惯，江海掀舞木兰舟。百二山河空壮。底事中原尘涨。丧乱几时休。泽畔行吟处，天地一沙鸥。想元龙，犹高卧，百尺楼。林风酹酒，堪笑淡话觅封侯。老去英雄不见。惟与渔樵为伴。回首得无忧。莫道三伏热，便是五湖秋。,宋,词
泛舟過金家埂贈賣薪王翁四首  其四,陸游,軟炊豆飯可支日，厚絮布襦聊過冬。閭巷家家歌聖澤，子孫世世業春農。,唐,绝句
春興  其三,白玉蟾,茜草葉交萱草葉，桃花枝映李花枝。餿風餕雨休相惱，放我水邊林下嬉。,唐,绝句
无题,黄庭坚,黄菊枝头生晓寒。人生莫放酒杯乾。风前横笛斜吹雨，醉里簪花倒著冠。身健在，且加餐。舞裙歌板尽清欢。黄花白发相牵挽，付与时人洗眼看。,宋,词
无题,仲殊,开到杏花寒食近。人在花前，宿酒和春困。酒有尽时情不尽。日长只恁厌厌闷。经岁别离闲与问。花上啼莺，解道深深恨。可惜断云无定准。不能为寄蓝桥信。,宋,词
題周仁甫古香堂二首  其一,戴復古,一登君子堂，滿目是秋光。桂是月中桂，花非今日香。,唐,绝句
无题,刘克庄,奎墨西来，落笔处、亲蒙天笑。谁信道、郡人生怕，福星移照。宾客唱予还和汝，使君安老兼怀少。况醉能同乐醒能文，新腔妙。无诸国，渐声教。元结辈，宣明诏。恍梦中辽鹤，重来华表。一盏勘书殊简径，万灯侍辇曾荣耀。怪晴檐、乾鹊语查查，公归兆。,宋,词
席上作,陸游,緑波畫槳浣花船，清簟疏簾角黍筵。一幅葛巾林下客，百壺春酒飲中仙。散懷絲管繁華地，寄傲江湖浩蕩天。浮世升沉何足計，丹成碧落珥貂蟬。,唐,律诗
吳益先攜文見過以詩爲謝,孫覿,千里之馬初服輈，風騣霧鬛跨九州。駕鹽挽磨三千秋，俯首尚與駑駘遊。吳郎人中第一流，文采絢爛珊瑚鈎。陽春白雪和者少，夜光明月暗中投。魯人不貴東家邱，吾髯凜凜青兩眸。摐金戛玉聲相求，属鏤雙蟠九地幽。有氣夜出干斗牛，忽然化作長黄虬。睚眦之怨何足讎，一麾立斷樓蘭頭。,唐,诗
无题,王千秋,红消梅雨润。正榴花照眼，荷香成阵。炉薰炷芳烬。记于门今日，长庚占庆。文摛艳锦。笑班扬、用字未稳。果青云、快上黄扉，地□誉高英俊。名盛。都期持橐，却借乘轺，布宣宽政。除书已进。归宠异，侍严近。且金船满酌，云翘低祝，□此椿龄更永。任月斜、未放笙歌，翠桐转影。,宋,词
四祖贊  其一,釋道沖,抹過從前解脫坑，雙溪路上絕人行。衣盂至老無分付，逼得栽松死復生。,唐,绝句
无题,姜夔,古城阴。有官梅几许，红萼未宜簪。池面冰胶，墙腰雪老，云意还又沈沈。翠藤共、闲穿径竹，渐笑语、惊起卧沙禽。野老林泉，故王台榭，呼唤登临。南去北来何事，荡湘云楚水，目极伤心。朱户黏鸡，金盘簇燕，空叹时序侵寻。记曾共，西楼雅集，想垂杨、还袅万丝金。待得归鞍到时，只怕春深。,宋,词
讚三十六祖頌  其二一,釋印肅,婆修盤頭尊，曾禮大光明。以杖畫佛面，悔過復天真。,唐,绝句
无题,晏几道,绿阴春尽，飞絮绕香阁。晚来翠眉宫样，巧把远山学。一寸狂心未说，已向横波觉。画帘遮币。新翻曲妙，暗许闲人带偷掏。前度书多隐语，意浅愁难答。昨夜诗有回纹，韵险还慵押。都待笙歌散了，记取留时霎。不消红蜡。闲云归後，月在庭花旧阑角。,宋,词
西郊梅開懷吟軒周獻父,鄒登龍,仲冬寒氣盛，玄雲停故陰。嘉樹厲清節，孤芳潔素心。幽幽熒歲落，皎皎隔塵侵。折寄無來使，山川迥且深。,唐,律诗
无题,晁冲之,门在垂杨阴里。楼枕曲江春水。一阵牡丹风，香压满园花气。沈醉。沈醉。不记绿窗先睡。,宋,词
无题,张炎,一瓢饮水曲肱眠。此乐不知年。今朝忽上龙峰顶，却原来、有此甘泉。洗却平生尘土，慵游万里山川。照人如鉴止如渊。古窦暗涓涓。当时桑苎今何在，想松风、吹断茶烟。著我白云堆里，安知不是神仙。,宋,词
无题,刘弇,凄凉楚弄，行客肠曾断。涛卷秋容暗淮甸。去年时、还是今日孤舟，烟浪里，身与江云共远。别来丹枕梦，几过沧洲，皓月而今为谁满。薄幸苦无端，误却婵娟，有人在、玉楼天半。最不愤、西风破帆来，甚时节，收拾望中心眼。,宋,词
偶得,胡仲參,挑燈伴寒夜，兀坐竹爐邊。赤脚知吟苦，時將山茗煎。,唐,绝句
次韵子椿見寄,李之儀,一逢佳節一消魂，青徹江山綠滿園。又把鋤犁聊自遣，却嗟身世獨難論。三鍾切幸資三徑，九奏時猶夢九門。勝處何能偏見憶，便應佳思襲香蓀。,唐,律诗
无题,汪元量,玉窗夜静月流光。拂鸳弦、先奏清商。天外塞鸿飞呼，群夜渡潇湘。风回处，戛玉铿金，翩翩作新势，声声字字，历历锵锵。忽低颦有恨，此意极凄凉。炉香帘栊正清洒，转调促柱成行。机籁杂然鸣素手，击碎琳琅。翠云深梦里昭阳。此心长。回顾穷阴绝漠，片影悠扬。那昭君更苦，香泪湿红裳。,宋,词
无题,无名氏,千林凋尽，一阳未报，已绽南枝。独对霜天，冒寒先占花期。清香映月浮动，临浅水、疏影斜敧。孤标不似，绿李夭桃，取次成蹊。纵寿阳、妆脸偏宜。应未笑、天然雅态冰肌。寄语高楼，凭栏羌管休吹。东君自是为主，调鼎鼐、终付他时。从今点缀，百草千花，须待春归。,宋,词
无题,晏几道,玉箫吹遍烟花路。小谢经年去。更教谁画远山眉。又是陌头风细、恼人时。时光不解年年好。叶上秋声早。可怜蝴蝶易分飞。只有杏梁双燕、每来归。,宋,词
无题,刘辰翁,玉帐传心如镜，青龙绕指成轮。尘中多少白头人。乾里寻壬难认。世事说来都了，鬼神见也须瞋。迷槎问我是何津。向道先生昼困。,宋,词
无题,张先,溪山别意，烟树去程，日落采苹春晚。欲上征鞍，更掩翠帘相眄。惜弯弯浅黛长长眼。奈画阁欢游，也学狂花乱絮轻散。水影横池馆。对静夜无人，月高云远。一饷凝思，两袖泪痕还满。恨私书、又逐东风断。纵西北层楼万尺，望重城那见。,宋,词
句,范純粹,慣處賤貧知世態，飽諳遷謫見家風。,唐,诗
題簡寂觀,錢聞禮,先生舊隠在廬山，幽谷千年竹萬竿。偃松拂盡煎茶石，苦筍撐開禮斗壇。,唐,绝句
无题,吕胜己,檀扳频催，双拈袖、飞来趁拍。锦裀上、娇抬粉面，浅蛾脉脉。鸾观莺窥秋水净，鸿惊凤翥祥云白。看妖娆、体态与山精神，天仙谪。鞓带紧，弓靴窄。花压帽，云垂额。□回雪、定拼醉倒，厌厌良夕。明日恨随芳草远，回头目断遥山隔。料多情、应也念行人，思佳客。,宋,词
辛丑中秋曲阜橋倚樓,方回,月漸高雖小，星全隠不明。老夫偶有酒，獨酌過三更。世間千萬戶，誰是倚樓人。今夜中秋月，危欄一病身。,唐,律诗
无题,丘崈,玳瑁宴中见绿珠。淡然高韵胜施朱。揉兰雾縠蔷薇浅，半露冰肌玉不如。餐秀色，味肤腴。轻红端合与为奴。只愁宴罢翻成恨，赢得偏怜不似初。,宋,词
春晚遊鶴林寺寄使府諸公,李涉,野寺尋花春已遲，背巖唯有兩三枝。明朝攜酒猶堪賞，爲報春風且莫吹。,唐,绝句
和徐思叔題貧樂圖,楊長孺,三間破屋一床書，錦心繡口冰肌膚。自紉枯葉作袴襦，此君便是長鬚奴。,唐,绝句
无题,张辑,醉发吹凉，但拂剑、狂歌而已。倩谁问、九霄黄鹤，更曾来未。玉女窗深松昼静，研朱重点参同契。记前回、赤水得玄珠，骊龙睡。空扰扰，人间世。除学道，无真是。把洪崖肩拍，挹浮丘袂。朝驾长风沧岛上，夜骑明月青天际。更几时、回首旧山川，三千岁。,宋,词
无题,赵师侠,凉入三湘，秋气爽、江澄沙白。人欲去、离愁暗暗，莫留行色。盍在中朝陪鹓鹭，暂来南楚分风月。与元枢、鹗荐共扶摇，朝天阙。皇华使，和戎策。西府赞，中兴业。有缁衣同美，武公勋烈。樯燕已知添别意，骊驹谁为歌新阕。恨此情、如月过中秋，圆还缺。,宋,词
无题,王庭珪,颓玉成山，倾江作酒，醉来莫问升沈。少年狂怪，应笑老婆心。也会东涂西抹，行穿过、柳陌花阴。诚何用，腰龟左顾，犹待铸黄金。如今。回首处，青楼缥缈，朱箔重深。叹江海飘零，离恨难禁。好在铜梁玉垒，将军骑、他日重临。归来看，文君未老，相对抚鸣琴。,宋,词
无题,蔡伸,星河风露经年别。月照离亭花似雪。宝钗鸾镜会重逢，花里同眠今夜月。月华依旧当时节。细把离肠和泪说。人生只合镇长圆，休似月圆圆又缺。,宋,词
无题,王之道,菊团封绿，莲萼凋红，萧然独见芳姿。短墙高榭，疏筠怪石偏宜。香遍秋风到处，微雨过、清露零时。花阴下，称笺毫唱和，杖履追随。曷似江头竹外，凌霜犯雪，岁晚争奇。夕赏朝吟，劝秋莫放离披。细看石楠玉茗，叶纵似、风韵输伊。最好处，拥新妆、临鉴碧溪。,宋,词
四月六日同江朝宗花下飲,吳芾,十分擬共醉花枝，底事君來苦後期。芍藥階前猶爛熳，酴醿架上已離披。春歸又是辜杯酒，老去還應惜歲時。今日要須拚酩酊，從教人笑賞花遲。,唐,律诗
无题,张枢,凤楼人独。飞尽罗心烛。梦绕屏山三十六。依约水西云北。晓奁懒试脂铅。一緺鸾髻微偏。,宋,词
謝洛師蔡尹餉酒,葛勝仲,叩門赤縣尹，來餉青州酒。底貢上天閽，餘瀝到衰朽。開嘗正及卯，醇旨異失酉。公不數瑶泉，家還卑玉友。我時苦無悰，愁緒不論斗。紛紛方寸亂，飛絮起風柳。呼兒共一尊，盎盎純氣守。豈惟詩膽大，更覺魔軍走。寄謝魏陽元，頻望掃愁帚。,唐,诗
无题,葛胜仲,谈围曾蔽青绫帐。林下中年敦素尚。烟波偶趁一帆风，却锁云扃来就养。自从悟得空无相。身把虚空来作样。大千沙界抹为尘，未比无生真寿量。,宋,词
无题,蔡伸,当年豪放，况朋侪俱是，一时英杰。逸气凌云，佳丽地、独占春花秋月。冶叶倡条，寻芳选胜，是处曾攀折。昔游如梦，镜中空叹华发。邂逅萍梗相逢，十年往事，忍尊前重说。茂绿成阴春又晚，谁解丁香千结。宝瑟弹愁，玉壶敲怨，触目堪愁绝。酒阑人静，为君肠断时节。,宋,词
濯清,柴隨亨,世間何水獨流清，惟有箕山此一泓。祇恨許由曾洗耳，却憐無處濯吾纓。,唐,绝句
无题,贺铸,帘影新妆一破颜。玳筵回雪舞，小云鬟。琼枝擢秀望难攀。凝情处，千里望蓬山。歌断酒阑珊。画船箫鼓转，绿杨湾。坠钿残燎水堂关。斜阳里，双燕伴人闲。,宋,词
巴南旅舍言懷,羅鄴,萬浪千巖首未回，無憀相倚上高臺。家山如畫不歸去，客舍似讐誰遣來。紅淚罷窺連曉燭，碧波休引向春盃。後時若有青雲望，何事偏教羽冀摧。,唐,律诗
无题,程珌,颇恨登临，浪自作、骚人愁语。石城上、何须苦说，死袁生褚。当日卧龙商略处，秦淮王气真何许。与君来、萧瑟北风寒，黄云暮。枕锺阜，湖玄武。生此虎，真蹲踞。看四山环合，休临江渚。可笑唐人无意度，却言此虎凌波去。君且住、明月为人来，潮生浦。,宋,词
无题,晏几道,烟轻雨小。紫陌香尘少。谢客池塘生绿草。一夜红梅先老。旋题罗带新诗。重寻杨柳佳期。强半春寒去后，几番花信来时。,宋,词
同信民出城南訪正叔共約南湖之遊至今不果信民即有長沙之行恐遂爽約戲作詩以督之,謝逸,初見南湖凍未消，只今流水又平橋。驅除臘雪煩梅蘂，收拾春風倩柳條。豈有故人行作別，不將樽酒慰無聊。府中諸史皆英妙，早晚相從幸見招。,唐,律诗
用韻和黄兄,林希逸,老如枯柏傲霜冬，名實俱忘賦芧公。正苦歲寒無竹伴，喜知春思與梅同。囊書待朔登金馬，琢句追坡詠玉虹。他日肯尋翁住處，花邊野水與池通。,唐,律诗
无题,□阳,渐纷纷、木叶下亭皋，秋容际寒空。庆屏山南畔，龟游绿藻，鹤舞青松。缥缈非烟非雾，喜色有无中。帘幕金风细，香篆迷濛。好是庭闱称寿，簇舞裙歌板，欢意重重。况芝兰满砌，行见黑头公。看升平、乌栖画戟，更重开、大国荷荣封。人难老，年年醉赏，满院芙蓉。,宋,词
喜聲伯謫還,區仕衡,生還今日寸心明，客淚初收恨亦平。豈有安危關一疏，不知流逐到諸生。錢塘江上船猶待，玉枕山前屋未成。畎畝餘忠劉子政，也應全不爲修名。,唐,律诗
无题,卢炳,雅淡精神，铅黄未洗，犹带残妆。春艳一枝，鹅儿颜色，染就纤裳。月移影转南窗。特地送、些儿暗香。宿酒初醒，这般滋味，梦断池塘。,宋,词
无题,曹冠,自来百卉千葩，算多有、异芬清绝。此花独赋，天然标致，於中超越。月脸妆匀，碧琼枝瘦，真仙风骨。向严寒雪里，千林冻损，锺和气、先春发。信是芳姿高洁。肯趋陪、游蜂戏蝶。玉堂静处，竹梢斜亚，凝烟媚月。一任严城上，单于奏、角声凄切。待芳心结实，和羹鼎鼐，收功须别。,宋,词
證道歌  其二六八,釋印肅,未了吾今爲君决，一字不留無可說。耀古騰今徹底輝，不離當體常光潔。,唐,绝句
无题,张炎,波荡兰觞，邻分杏酪，昼辉冉冉烘晴。罥索飞仙，戏船移景，薄游也自忺人。短桥虚市，听隔柳、谁家卖饧。月题争系，油壁相连，笑语逢迎。池亭小队秦筝。就地围香，临水湔裙。冶态飘云，醉妆扶玉，未应闲了芳情。旅怀无限，忍不住、低低问春。梨花落尽，一点新愁，曾到西泠。,宋,词
无题,何梦桂,东君别后。见说道花枝，也成消瘦。夜雨帘栊，柳边庭院，烦恼有谁撋就。犹记旧看承处，梅子枝头如豆。最苦是，向重门人静，月明时候。知否。人不见，纵有音书，争似重携手。旧日沉腰，如今潘鬓，怎奈许多僝僽。极目万山深处，肠断不堪回首。情寸寸，到如今，只在长亭烟柳。,宋,词
无题,奚岊,霁环新掠。正风回浪影，时摇城脚。叹天涯、春草无伦，似凝伫当时，柳颦花弱。步锦珠沉，谩一眸、千年如昨。信龙楼凤阁，无奈都由，笑歌休却。斜阳柳边自落。听幽禽两两，沙际停泊。道世问、多少闲愁，总输与扁舟，五湖游乐。便买蓑衣，又生怕、鱼龙风恶。把从前、万事对酒，且休问著。,宋,词
无题,李曾伯,幸得闲中趣。问何为、倏逾桂岭，重来荆渚。唤醒门前弧矢梦，钩月相辉初度。谩羞听、军中鼙鼓。马上弓刀成底事，仅平明、旆入襄州去。能不愧，古羊杜。此身何以酬明主。怅新来、鬓毛添白，衰容如许。三万貔貅齐贾勇，好为一清狐兔。看柳色、大堤如故。世事付之杯酒外，那棋边、得失都休语。来共看，雁儿舞。,宋,词
无题,葛立方,睡鸭凝香缕，白酒泻无声。郊墟不办羊酪，照箸紫丝莼。此去青山深处，邀得白云为伴，绝意请长缨。一舸背君去，几幅布帆轻。帝恩重，容绿隐，吏祠庭。膝间文度安亲，得计是扬名。珍重金兰交契，共惜匆匆别去，送我几烟林。异日怀君处，凝睇乱层岑。,宋,词
昇平詞十首 四,薛能,曙質絕埃氛，彤庭列禁軍。聖顏初對日，龍尾競緣雲。佩響交成韻，簾陰暖帶紋。逍遙豈有事，於此詠南薰。,唐,律诗
張守唱和紅字韵詩八首  其七,劉子翬,斷虹明晚井，烟靄半隨風。岸柳霜收綠，庭榴日貸紅。酒酣腸有海，棋戰手興戎。賡唱逢勍敵，方知比興功。,唐,律诗
无题,陈克,绿阴满院帘垂地。落絮萦香砌。池光不定药栏低。闲并一双鸂鶒、没人时。旧欢黯黯成幽梦。帐卷金泥重。日虹斜处暗尘飞。脉脉小窗孤枕、镜花移。,宋,词
稚子,鄭獬,稚子誰憐衰病餘，戲殘鬥草繞庭除。朝來竟學黄家畫，畫破新傳幾本書。,唐,绝句
挽吳丞相  其二,胡寅,追念宣和國勢孤，上公元宰導人諛。妖氛已覺前星暗，皇澤寧論少海枯。誰謂玉華傳玉座，共知青瑣伏青蒲。讒言一發堪流涕，禍在同升有鄙夫。,唐,律诗
无题,曹邍,同根异色，看镂玉雕檀，芳艳如簇。秀叶玲珑，嫩条下垂修绿。禁华深锁清妍，香满架、风梳露浴。轻盈，便似觉、酴醿格调粗俗。蜂黄间涂蝶粉，疑旧日二乔，各样妆束。费却春工，斗合靓芳浓馥。翠华临槛清赏，飞凤斝、休辞醉玉。晴昼，镇贮春、瑶台金屋。,宋,词
送俞秀老歸維揚,鄒浩,踏雪驅驅原憲履，御風獵獵老萊衣。情投豈比鍾山出，興盡遠同剡水歸。煬帝池邊松蔭遠，維摩室內燭光微。携笻促席相羊處，應記當年接下機。,唐,律诗
次韻十二神體  其一,方岳,鼠技易窮誰比數，牛衣政可眠春雨。虎窺九關高莫捫，兔禿千毫老無補。龍嬰鱗逆事可驚，蛇畫足添心獨苦。馬寧坂下困鹽車，羊勿夢中翻菜圃。沐猴從爾楚人冠，荒雞寧起劉郎舞。狗監無煩誦子虛，豕亥縱分吾不取。,唐,诗
九日早起,方回,今日真當爛醉時，丁牀搔首便吟詩。擬斟白蟻元來少，旋典青蚨亦未遲。萬事茫茫先卯飲，一家草草僅晨炊。紙窗日上微風冷，斜倚危樓有所思。,唐,律诗
无题,曹勋,惨惨春阴，画桡寒漾梅风去。冷风吹度。愁入淮山路。歌扇归期，只恐春城暮。人何处。柳汀烟渚。听尽篷窗雨。,宋,词
政和二年三月廿四日鄜延帥府大閱即席呈獻帥座賈公凱歌  其一○,楊景,宿麥斜桑滿塞垣，彎已經不復射遊魂。華戎說罷干戈事，萬歲山呼荷至尊。,唐,词
无题,黄岩叟,梅天雨歇，柳堤风定，江浮画鹢纵横。瀛女弄萧，冯夷伐鼓，云间凤咽鼍鸣。波面走长鲸。卷怒涛来往，搅碎沧溟。两岸游人笑语，罗绮间簪缨。灵均逝魄无凭。但湘沅一水，到底澄清。菰黍万家，丝桐五彩，年年吊古深情。锦帜片霞明。使操舟妙手，翻动心旌。向晚鱼龙戏罢，千里浪花平。,宋,词
善飲,沈遼,誰道淵明不善飲，亦知太白愛題詩。浪醉浪吟成底事，不如髙卧過當時。,唐,绝句
无题,章谦亨,连朝檐溜几曾乾。韶华一似衰颜。牡丹开尽木香残。忆家山，愁倚危阑。,宋,词
輓寧宗皇帝章六首  其三,王邁,聖化調新瑟，仁師慰望霓。方還趙全璧，旋復禹玄圭。聲教恢鄒魯，威靈暢女鞮。浯碑堪恨處，聖壽不天齊。,唐,律诗
謝人賀生子,卓田,古云錦被無兒息，此語從來太沒情。熊夢方慚徒吉叶，弧門尚冀或成功。拙軀增累何須慶，寒舍添丁未是榮。不意謙光如此厚，彩牋一幅瑞華盈。,唐,律诗
薔薇花,劉克莊,浥露含風匝樹開，呼童浄掃架邊苔。湘紅染就高張起，蜀錦機成乍剪來。公子但貪桃夾道，貴人自愛藥翻階。寧知野老茅茨下，亦有繁英送一盃。,唐,律诗
无题,吴潜,宝扇驱纤暑。又凄凉、蒲觞菰忝，异乡重午。巧索从来无人系，惟对榴花自语。也何用、讴秦舞楚。生愧孟尝搀一日，叹三千、客汗挥成雨。如伯始，谩台傅。循环浩劫无终古。但坤牛、乾马抽换，是长生谱。安得笺天天便许，归炼金翁木父。问海运、争如穴处。一笑流行还坎止，算陈陈、往事俱灰土。南墅鹤，想思主。,宋,词
赴大寧司理贄俞帥  其一,陽枋,見說三關息虎貔，風高白帝卷旌旗。擎天砥柱瞿唐險，保蜀規模陣石奇。誓出祁山禽仲達，肯屯漢口學姜維。枕戈心事聞鷄起，未必閒眠聽竹枝。,唐,律诗
无题,赵崇嶓,紫陌芳尘，烟缕收寒，雨丝过云。羡交阴桃叶，窗前曲槛，认巢燕子，柳底朱门。回首年时，雾鬟风袖，袅袅娉娉娇上春。逢迎处，尽芳华缱绻，玉佩殷勤。谁知此际销魂。漫隐约人前笑语温。记掌中纤细，真成一梦，花时怨忆，应为双文。载酒心情，教眉诗句，空悔风流曾误人。凭谁去，待寄将恨事，两处平分。,宋,词
无题,舒亶,池台小雨乾，门巷香轮少。谁把青钱衬落红，满地无人扫。何时斗草归，几度寻花了。留得佳人莲步痕，宫样鞋儿小。,宋,词
无题,张先,飞云过尽，明河浅、天无畔。草色栖萤，霜华清暑，轻飔弄袂，澄澜拍岸。宴玉麈谈宾，倚琼枝、秀挹雕觞满。午夜中秋，十分圆月，香槽拨凤，朱弦轧雁。正是欲醒还醉，临空怅远。壶更叠换。对东西、数里回塘，恨零落芙蓉、春不管。笼灯待散。谁知道、座有离人，目断双歌伴。烟江艇子归来晚。,宋,词
句,王履,矯首向天兮天卒無言，忠臣死難兮死亦何愆。,唐,其他
无题,楼采,汗粉难融，袖香新窃。,宋,词
寄呂德元時爲督府屬二絕  其二,蘇籀,祖生晚節並劉琨，獨免聲消賈謐塵。虎士淮淝初小捷，謝庭蘭玉絕常倫。,唐,绝句
次韻孔宗翰提刑范公泉,趙抃,陸羽因循不此尋，從知泉品未爲深。甘清汲取無窮已，好似希文昔日心。,唐,绝句
書石牛溪旁大石上,黄庭堅,鬰鬰窈窈天官宅，諸峰排霄帝不隔。六時謁天開關鑰，我身金華牧羊客。羊眠野草我世閒，高真衆靈思我還。石盆之中有甘露，青牛駕我山谷路。,唐,律诗
送陳嘏之侯官兼簡李常侍,溫庭筠,縱得步兵無綠蟻，不緣句漏有丹砂。殷勤爲報同袍友，我亦無心似海槎。春服照塵連草色，夜船聞雨滴蘆花。梅仙自是青雲客，莫羨相如却到家。,唐,律诗
无题,刘辰翁,添一岁，减一岁愁眉。若待一生昏嫁了，更须采药十年迟。昏嫁已随时。东家者，俎豆伴儿嬉。幸自少年场屋了，谁能匊淅数还炊。千岁是灵龟。,宋,词
无题,胡翼龙,苹花又绿江南岸，宾鸿带将寒去。几许落梅愁，渺暗香何处。一春长是雨。剩费却、翠篝沉炷。冷隔帘旌，润销窗纸，有人吟苦。燕垒渍芹香，画堂永、关心去年情绪。愁压曲屏深，更小山无数。溅裙前事误。□□□、□□□□。□朱阑，不了销凝，移损秦筝柱。,宋,词
无题,叶梦得,寄知还倦鸟，对飞云、无心两难齐。漫飘然欲去，悠然且止，依旧山西。十亩荒园未遍，趁雨却锄犁。敢忘邻翁约，有酒同携。况是岩前新创，带小轩横绝，松桂成蹊。试凭高东望，云海与天低。送沧波、浮空千里，照断霞、明灭卷晴霓。君休笑，此生心事，老更沈迷。,宋,词
无题,高观国,壶天不夜，宝炷生香，光风荡摇金碧。月滟冰痕，花外峭寒无力。歌传翠帘尽卷，误惊回、瑶台仙迹。禁漏促，拼千金一刻，未酬佳夕。卷地香尘不断，最得意、输他五陵狂客。楚柳吴梅，无限眼边春色。鲛绡暗中寄与，待重寻、行云消息。乍醉醒，怕南楼、吹断晓笛。,宋,词
无题,刘过,红袖扶来聊促膝，龙团共破春温。高标终是绝尘氛。两箱留烛影，一水试云痕。饮罢清风生两腋，馀香齿颊犹存。离情凄咽更休论。银鞍和月载，金碾为谁分。,宋,词
酬樂天頻夢微之,元稹,山水萬重書斷絕，念君憐我夢相聞。我今因病魂顛倒，唯夢閑人不夢君。,唐,绝句
无题,沈瀛,贪容肯止。结绶弹冠王贡喜。稍借天风。便说今年运大通。华亭别酒。安得思如亭鹤寿。贵若从何。只恐来生折本多。,宋,词
无题,江致和,喜元宵三五，纵马御柳沟东。斜日映珠帘，瞥见芳容。秋水娇横俊眼，腻雪轻铺素胸。爱把菱花，笑匀粉面露春葱。徘徊步懒，奈一点、灵犀未通。怅望七香车去，慢辗春风。云情雨态，愿暂入阳台梦中。路隔烟霞，甚时还许到蓬宫。,宋,词
无题,沈端节,凭阑独。南山影蘸杯心绿。杯心绿。悠然忽见，卧披横轴。西风暗度钗梁玉。手香记得人簪菊。人簪菊。无穷幽韵，细看不足。,宋,词
无题,杨无咎,水曲山傍。寒梢冷蕊，隐映修篁。细细吹香，疏疏沈影，恼断回肠。为伊驻马横塘。漫立尽、烟村夕阳。空袅吟鞭，几多诗句，不入思量。,宋,词
蘄春聽琵琶五首  其一,孔武仲,銀燭交光桂醸清，親朋相見苦多情。春宵萬籟俱澄絕，初試鵾絃驟雨聲。,唐,绝句
酬李端校書見贈,司空曙,綠槐垂穗乳烏飛，忽憶山中獨未歸。青鏡流年看髮變，白雲芳草與心違。乍逢酒客春遊慣，久別林僧夜坐稀。昨日聞君到城闕，莫將簪弁勝荷衣。,唐,律诗
无题,辛弃疾,百世孤芳肯自媒。直须诗句与推排。不然唤近酒边来。自有渊明方有菊，若无和靖即无梅。只今何处向人开。,宋,词
无题,无名氏,仙吕已生，真才方产，较迟五日差强。谁知天意，孕秀待储祥。秋水精神玉骨，向妙龄、富妙文章。高轩过，儒林独步，腾踏趁飞黄。玉堂。金马客，蓬莱事业，花掖圭璋。更词科卓冠，时号无双。大展经纶有日，须恬退、待趣曹装。称觞处，西山风月，南极老人昌。,宋,词
无题,张炎,空谷幽人。曳冰簪雾带，古色生春。结根未同萧艾，独抱孤贞。自分生涯淡薄，隐蓬蒿、甘老山林。风烟伴憔悴，冷落吴宫，草暗花深。霁痕消蕙雪，向崖阴饮露，应是知心。所思何处，愁满楚水湘云。肯信遗芳千古，尚依依、泽畔行吟。香痕已成梦，短操谁弹，月冷瑶琴。,宋,词
里中無居寓丹陽縣書懷呈邑宰張子蒙,葛勝仲,假守秦頭兩月彊，往来遵路一年忙。幸逢庇邑人惟舊，暫脱浮家計亦良。退食井腴如就國，遙尋祖系似還鄉。南風未便輕蓬蓽，也與虚窗拂袵凉。,唐,律诗
无题,晏几道,湖上西风，露花啼处秋香老。谢家春草。唱得清商好。笑倚兰舟，转尽新声了。烟波渺。暮云稀少。一点凉蟾小。,宋,词
答徐十贈詩三絕句  其二,李彭,窗中山色撲衣襟，户外江聲醒客心。我在山陰君在剡，思君行坐短長吟。,唐,绝句
和李適荅宋十一入崖口五渡見贈,徐彥伯,聞有獨往客，拂衣捐世心。結欣薄枉渚，撰念縈舊林。經亙去崖合，冥緜歸壑深。琪樹環碧彩，金潭生翠陰。沿洄弄沙榜，詭仄眺明岑。夕聞桂裏猿，曉玩松上禽。雜佩蘊孤袖，瓊敷綴雙襟。我懷滄州想，懿爾白雲吟。秉願理方協，存期跡易尋。茲言庶不負，爲報巖中琴。,唐,诗
无题,张炎,因风整帽，借柳维舟，休登故苑荒台。去岁何年，游处半入苍苔。白鸥旧盟未冷，但寒沙、空与愁堆。谩叹息，问西门洒泪，不忍徘徊。眼底江山犹在，把冰弦弹断，苦忆颜回。一点归心，分付布袜青鞋。相寻已期到老，那知人、如此情怀。怅望久，海棠开、依旧燕来。,宋,词
无题,吴文英,杜陵折柳狂吟，砚波尚湿红衣露。仙桃宴早，江梅春近，还催客句。宫漏传鸡，禁门嘶骑，宦情熟处。正黄编夜展，天香字暖，春葱翦、红蜜炬。宫帽鸾枝醉舞。思飘扬、臞仙风举。星罗万卷，云驱千阵，飞毫海雨。长寿杯深，探春腔稳，江湖同赋。又看看、便系金狨莺晓，傍西湖路。,宋,词
上元遇雨,淳祐士人,隠隠雷聲天鼓吹，熒熒燈火夜星辰。風流太守明如鏡，何用姮娥作主人。,唐,绝句
无题,史达祖,月波疑滴。望玉壶天近，了无尘隔。翠眼圈花，冰丝织练，黄道宝光相直。自怜诗酒瘦，难应接、许多春色。最无赖，是随香趁烛，曾伴狂客。踪迹。谩记忆。老了杜郎，忍听东风笛。柳院灯疏，梅厅雪在，谁与细倾春碧。旧情拘未定，犹自学、当年游历。怕万一，误玉人、夜寒帘隙。,宋,词
无题,李,唱歌须是，玉人檀口，皓齿冰肤。意传心事，语娇声颤，字如贯珠。老翁虽是解歌，无奈雪鬓霜须。大家且道，是伊模样，怎如念奴。,宋,词
无题,向子諲,维摩住处。竟日缤纷花似雨。更有难忘。十里清芬扑鼻香。当年疏傅。借问赐金那用许。何似归艎。宝墨光芒万丈长。,宋,词
此地,戴表元,又說風塵起，人來似水流。饑窮餘此地，嘯聚是何州。野白荒荒闊，雲橫莽莽浮。相逢問田父，未可賣耕牛。,唐,律诗
疇老修撰見示七峰吟因成七言十韻律詩以叙别,李綱,謫墮閩山款棟閎，日親髙義慰平生。忘年許結看經社，乘興時參在野旌。三徑髙懷窮水石，七峰佳氣入軒楹。舫齋談笑龜魚慣，翠閣吟哦卷軸成。方幸遊從陪杖屨，敢將蹤跡歎蓬萍。寛恩宥罪千鈞重，小艇浮溪一葉輕。北闕未應容接武，東臯從此遂躬耕。寧親幸愜區區志，去德還深戀戀情。般若光中無聚散，毗盧海裏任從横。願公更展垂天翼，拭目鵬摶九萬程。,唐,诗
雜詠園中果子四首  其四,陸游,山杏谿桃本看花，纍纍成實亦堪誇。鹽收蜜漬饒風味，送與山僧下夜茶。,唐,绝句
靈光,樓鑰,魯邦宮殿久蕪荒，惟有靈光最久長。身似靈光終變滅，巋然別有一靈光。,唐,绝句
无题,张辑,江头又见新秋。几多愁。塞草连天何处、是神州。英雄恨，古今泪，水东流。惟有渔竿明月、上瓜洲。,宋,词
率飲亭二十絕  其一○,王十朋,吾家數兄弟，薄有古人風。生計何曾足，酒盃無日空。,唐,绝句
百舌,潘牥,問渠得似山間日，猶自筠籠叫不停。我亦多言私自省，再三守口要如瓶。,唐,绝句
无题,惠洪,来往独龙冈畔路。杖头落索闲家具。后事前观如目睹。非谶语。须知一念无今古。长笑老萧多病苦。笑中与药皆狼虎。蜡炬一枝非嘱付。聊戏汝。热来脱却娘生裤。,宋,词
无题,韩元吉,金银楼阁认蓬莱。晓烟开。上崔嵬。风引孤帆，谁道却船回。鹏翼倚天鳌背稳，惊浪起，雪成堆。翩翩黄鹤为谁来。醉持杯。共徘徊。四面江声，脚底隐晴雷。织女机头凭借问，何处更、有琼台。,宋,词
无题,王之道,少年心性消磨尽。三斗烂肠浑是闷。看书聊复强寻行，属句不妨闲趁韵。此生自断天休问。富贵时来还有分。一卮芳酒送清歌，楼下玉人相去近。,宋,词
夜宿嚴陵舟中,王義山,好風特地送帆開，刺破蘆花雪幾堆。浪裏煙波漁唱歇，岸頭更點雁聲催。船空載取月同去，蓬破偷將天入來。拂早起看鷗睡醒，笑儂抹過子陵臺。,唐,律诗
宮詞  其七三,王珪,昨日龍輿幸寶文，宸毫金軸展風雲。前朝御印從頭拆，重整牙籤甲乙分。,唐,绝句
偈頌三十二首  其九,釋宗演,凡聖體真，猶存見隔。見存即凡，情亡即佛。,唐,其他
无题,吴则礼,我公两器兼文武。谈笑岩廊无治古。经颜绿发已官高，赤儿绣裳今仲父。我欲形容无妙识。颂穆清风须吉甫。望公聊比太山云，岁岁年年天下雨。,宋,词
上平江陳侍郎十絕  其一,張元幹,了堂先生古遺直，貶剝私史專尊堯。二蔡懷姦首排擊，始終大節不同朝。,唐,绝句
春日雜興  其一○,方岳,幽蹊幾日不曾來，半是紅香半綠苔。樂事每從忙裏過，好花偏向雨中開。慣貧可使居無竹，高隠共忻山有萊。投老田廬筋力倦，不才多病兩悠哉。,唐,律诗
古風 二十四,李白,大車揚飛塵，亭午暗阡陌。中貴多黃金，連雲開甲宅。路逢鬬雞者，冠蓋何輝赫。鼻息干虹蜺，行人皆怵惕。世無洗耳翁，誰知堯與跖。,唐,诗
偈頌九十三首  其二八,釋梵琮,鐘聲披起鬰多羅，信手拈來不在多。堪笑當年明上座，狼忙馳逐太奔波。,唐,绝句
題刁光胤畫冊 蜂蝶戲貓圖,宋孝宗,白澤形容玉兔毛，紛紛鼠輩命難逃。後村詩與涪翁詠，未及崔公一議高。,唐,绝句
偈頌一百六十九首  其六三,釋智朋,天上星，夜夜現。眼豁開，方始見。黄面瞿曇，腦後拔箭。,唐,词
謝王洪伯惠酒炭米五首  其二,包恢,飽我德更勤，青州兩從事。酣飲愧無言，未嘗識奇字。,唐,绝句
翁府君挽詞,樓鑰,骯髒翁夫子，高才噤不施。床頭癡叔易，夢裏阿連詩。德喪嗟何及，天胡弗憗遺。清風終未泯，吹拆謝庭芝。,唐,律诗
鑑湖晚望,夏竦,新霜脱衰葉，寒日下疏篷。岸細低疑盡，波平闊似空。橋通越谿水，帆带剡川風。何處鳴簫鼓，叢祠杳靄中。,唐,律诗
劍津（題擬）,無名氏,雙劍分二峽，萬古水溶溶。邪氣夜常動，精靈日少逢。（《輿地紀勝》卷一三三《南劍州》。）。,唐,词
无题,李之仪,朱唇玉羽下蓬莱。佳时近早梅。惜花情味久安排。枝头开未开。魂欲断，恨难裁。香心休见猜。果知何逊是仙才。何妨入梦来。,宋,词
再至汝陰三絕  其三,歐陽修,水味甘於大明井，魚肥恰似新開湖。十四五年勞夢寐，此時才得少踟躕。,唐,绝句
南鄉子 七,李珣,沙月靜，水煙輕，芰荷香裏夜船行。綠鬟紅臉誰家女，遙相顧，緩唱櫂歌極浦去。,唐,词
別人四首 四,王勃,霜華淨天末，霧色籠江際。客子常畏人，何爲久留滯。,唐,绝句
无题,辛弃疾,春已归来，看美人头上，袅袅春幡。无端风雨，未肯收尽馀寒。年时燕子，料今宵、梦到西园。浑未办、黄柑荐酒，更传青韭堆盘。却笑东风从此，便薰梅染柳，更没些闲。闲时又来镜里，转变朱颜。清愁不断，问何人、会解连环。生怕见、花开花落，朝来塞雁先还。,宋,词
寄錢丈季卿,韓淲,儘有溪山儘可閒，竹符英節幾年間。竟歸問舍應游泳，將老擇鄉誰往還。獨笑闊疎誠易久，皆云高遠愈難攀。東風又綠天涯草，百事何勞一破顔。,唐,律诗
次韵子由贈吳子野先生二絕句  其一,蘇軾,馬迹車輪滿四方，若爲閉著小茅堂。安心欲捉左元放，癡疾還同顧長康。,唐,绝句
无题,无名氏,触目庭台，当岁晚凋残，恁时方见。琼英细蕊，似美玉碾就，轻冰裁翦。暗想蜂蝶不知，有清香为援。深疑是，傅粉酡颜，何殊寿阳妆面。惟恐易落难留，仗何人巧把，名词褒羡。狂风横雨，枉堕落、细蕊纷纷千片。异日结实成阴，托称殊非浅。调鼎鼐，试作和羹，佳名方显。,宋,词
泗濱石,陸文圭,荆山石有玉，楚國無人知。再獻猶弗售，抱璞空自悲。他日遇良工，乃始稱其奇。寶傳數百載，邯鄲又得之。秦人請城易，趙氏以爲疑。不予寧負曲，予之恐見欺。相如奉使往，持璧指瑕疵。衝冠遽如許，睨柱欲何爲。衣褐已歸趙，湯鑊安足辭。奇哉古若人，掩卷空嗟咨。是非定百世，成敗止一時。天生此尤物，前後成禍基。有美當韞匵，衒鬻誠非宜。和氏不待價，刖足將尤誰。人才國輕重，璧豈係安危。相如真暴虎，雖死悔莫追。二子有遺憾，仲尼真吾師。泗濱一片石，不染自成緇。上有華林字，疑是故物遺。春官雅好古，傳載煩文移。主人不敢惜，持貢白玉墀。埋光經幾年，不與賞音期。無意博連城，得失輕毫釐。二事擬非倫，聊以資吾詩。,唐,诗
新除廣東常平之節感恩書懷,楊萬里,已愧雙旌古晉陵，更堪一節古羊城。偶逢舊治年頻熟，忽署新銜手尚生。山與君恩誰是重，身如秋葉不勝輕。向來百鍊今繞指，一寸丹心白日明。,唐,律诗
无题,汪莘,三十六峰，三十六溪，长锁清秋。对孤峰绝顶，云烟竞秀，悬崖峭壁，瀑布争流。洞里桃花，仙家芝草，雪后春正取次游。亲曾见，是龙潭白画，海涌潮头。当年黄帝浮丘。有玉枕玉床还在不。向天都月夜，遥闻凤管，翠微霜晓，仰盼龙楼。砂穴长红，丹炉已冷，安得灵方闻早修。谁知此，问原头白鹿，水畔青牛。,宋,词
思遠客,翁卷,涉夏思已深，感秋念愈迫。思念皆爲誰，爲彼遠行客。客行曷辰休，悵望朝復夕。出門虛有待，命駕焉所適。邈邈阻前歡，悠悠抱今戚。中庭一株橘，嘉實轉金碧。爰意花開時，花邊語離析。惜此不忍餐，留之候君摘。擬君君未來，囘腸更如折。何當乘夢時，儻遂徽容覿。,唐,诗
无题,苏轼,醉醒醒醉。凭君会取这滋味。浓斟琥珀香浮蚁。一到愁肠，别有阳春意。须将幕席为天地。歌前起舞花前睡。从他落魄陶陶里。犹胜醒醒，惹得闲憔悴。,宋,词
无题,倪偁,茅屋三间临木杪，门前流水潺潺。林泉得趣喜身闲。开窗延翠竹，翦树纳青山。行乐政须筋力健，莫令白发衰颜。与君藜杖极跻攀。岭头舒望眼，天末数烟鬟。,宋,词
次韻劉謙夫同年二首  其二,王庭珪,蒼龍闕下同充賦，偶著青衫脫寒素。當年千佛共題名，勢若飛黄正騰騖。此時入彀多英雄，只今豈可一二數。朱輪丹轂滿人間，亦有傾輈猶載路。,唐,律诗
鏡清塔,釋月磵,阿師活葬此江臯，障却錢塘幾度潮。可是髑髏乾不盡，蛙聲依舊響春宵。,唐,绝句
无题,沈端节,寻幽览胜，凭危栏、极目风烟平楚。自笑飘零惊岁晚，欲挂衣冠神武。芳甸时巡，醉乡日化，庭实名花旅。阆风蓬顶，自来不见烽戍。宴罢玉宇琼楼，醉中都忘却，瑶池归路。俯瞰尘寰千万落，渺渺峰端栖雾。群玉图书，广寒宫殿，一一经行处。相羊物外，旷怀高视千古。,宋,词
偈頌一百五十首  其一五,釋心月,九旬禁足，三月護生。護生須殺，禁足須行。雲收天迥，雨過山青。出門句裏入門句，鼻直眼橫眉亦橫。,唐,词
无题,滕甫,昼永无人深院静。一枕春醒，犹未忺临镜。帘卷新蟾光射影。速忙掠起蓬松鬓。对景沈吟嗟没兴。薄幸不来，空把杯盘饤。休道妇人多水性。今宵独自言无定。,宋,词
无题,赵与洽,甚幽人、被花勾引，庭皋遥夜来去。江空岁晚谁为伴，只有琼枝玉树。愁绝处。望万里瑶台，梦断迷归路。花还解语。更雪琢精神，冰相韵度。粉黛尽如土。飘仙袂，曾缀蕊珠鹓鹭。云茵月障千步。莫教衣袖天香冷，恐怨美人迟暮。更起舞。任斗转参横，翠羽曾知否。尘缘自误。终待骖鸾，乘风共去。长作此花主。,宋,词
和集賢鍾郎中,徐鉉,石渠冊府神仙署，當用明朝第一人。腰下別懸新印綬，堂中皆是故交親。龍池樹色供清景，浴殿香風接近鄰。從此翻飛應更遠，徧尋三十六天春。,唐,律诗
流杯池,徐蘭皋,楚王宮闕馬王宮，惟有江山带舊風。屬玉不知興廢事，雙雙飛入藕花叢。,唐,绝句
禪人并化主寫真求贊  其一四七,釋正覺,氣宇豁落，精神蕭散。塵劫坐空，世緣居簡。閒閒淡淡枯木雲，瀝瀝漉漉通身眼。森羅萬像同條，莫道箇人檐板。,唐,词
和陶勸農韵勉吾鄉之學者  其四,吳芾,奈何人性，易流難久。纔及長成，即求配耦。稍得其資，復營南畝。自暴自棄，有同游手。,唐,其他
金剛隨機無盡頌 正信希有分第六 其二,釋印肅,於中正信希，悟了始方知。見聞如幻翳，拈來總是機。,唐,绝句
无题,朱敦儒,放船千里凌波去。略为吴山留顾。云屯水府，涛随神女，九江东注。北客翩然，壮心偏感，年华将暮。念伊嵩旧隐，巢由故友，南柯梦、遽如许。回首妖氛未扫，问人间、英雄何处。奇谋报国，可怜无用，尘昏白羽。铁锁横江，锦帆冲浪，孙郎良苦。但求敲桂棹，悲吟梁父，泪流如雨。,宋,词
无题,周紫芝,玉溪秋月浸寒波。忍持酒、重听骊歌。不堪对、绿阴飞阁，月下羞蛾。夜深惊鹊转南柯。惨别意、无奈愁何。他年事、不须重问，转更愁多。,宋,词
无题,李洪,丽谯吹角，渐疏星明澹，帘筛残月。袅袅霜飙欺翠袖，飞下一庭香雪。半面妆新，回风舞困，此况真奇绝。桄榔林里，苏仙偏感华发。休怨时暂飘零，玉堂清梦，不惹闲蜂蝶。好似王家从竹畔，乘兴山阴时节。剪水无情，阆风归去，忍使芳心歇。和羹有待，恁时身到天阕。,宋,词
盤洲雜韻上 真珠,洪适,細簇盤洲岸，初驚合浦還。娉婷邀十斛，惜取買青山。,唐,绝句
无题,侯置,老矣何堪，随处是、春衫酒滴。醉狂时、一挥千字，贝光玉色。失意险为湘岸鬼，浩歌又作长安客。且乘流、除却五侯门，无车迹。惊人句，天外得。医国手，尘中识。问鼎槐何似，卧云敧石。梦里略无轩冕念，眼前岂是江湖窄。拚蝇头、蜗角去来休，休姑息。,宋,词
无题,张炎,江南无贺老，看万壑、出清冰。想柳思周情，长歌短咏，密与传灯。山川润分秀色，称醉挥、健笔剡溪藤。一语不谈俗事，几人来结吟朋。堪憎。我发鬅鬙。频赋曲、旧时曾。但春蚓秋蛩，寒篱晚砌，颇叹非能。何如种瓜种秫，带一锄、归去隐东陵。野啸天风两耳，翠微深处孙登。,宋,词
秋夕書懷,唐庚,亹亹歲華侵，垂垂老境臨。時光自風雨，寒色到衣衾。萬竅號秋杪，孤燈照夜深。蛩聲亦清苦，唧唧伴人吟。,唐,律诗
歸去來集字十首  其一○,蘇軾,寄傲疑今是，求榮感昨非。聊欣樽有酒，不恨室無衣。丘壑世情遠，田園生事微。柯庭還獨眄，時有鳥歸飛。,唐,律诗
遊淡山巖,王資仁,淡山之景真尋幽，我來爲款窮冥搜。嵌巖呀豁自呈露，天匠巧斲非人謀。撐空突兀幾千仞，奇偉萬狀不可侔。羣仙祕護人迹絕，元柳不到誰雕鎪。惜無好語寫形似，歎息欲去仍遲留。惟予六客信心賞，一洗萬古塵中游。,唐,诗
无题,晁端礼,万国梯航贺太平。天人协赞甚分明。两阶羽舞三苗格，九鼎神金一铸成。仙鹤唳，玉芝生。包茅三脊已充庭。翠华脉脉东封事，日观云深万仞青。,宋,词
无题,晏几道,娇香淡染胭脂雪。愁春细画弯弯月。花月镜边情。浅妆匀未成。佳期应有在。试倚秋千待。满地落英红。万条杨柳风。,宋,词
无题,无名氏,渭城朝雨，一霎浥轻尘。更洒遍、客舍青青。弄柔凝、千缕柳色新。更洒遍，客舍青青，千缕柳色新。休烦恼。劝君更尽一杯酒，人生会少。自古富贵功名有定分。莫遣容仪瘦损。休烦恼，劝君更尽一杯酒，只恐怕、西出阳关，旧游如梦，眼前无故人。祗恐怕、西出阳关，眼前无故人。,宋,词
句  其一,賀德英,易描通臂狀，難寫斷腸聲。,唐,诗
无题,柳永,身材儿、早是妖娆。算风措、实难描。一个肌肤浑似玉，更都来、占了千娇。妍歌艳舞，莺惭巧舌，柳妒纤腰。自相逢，便觉韩娥价减，飞燕声消。桃花零落，溪水潺湲，重寻仙径非遥。莫道千金酬一笑，便明珠、万斛须邀。檀郎幸有，凌云词赋，掷果风标。况当年，便好相携，凤楼深处吹箫。,宋,词
春曉三首  其三,楊萬里,一年生活是三春，二月春光儘十分。不必開窗索花笑，隔窗花影也欣欣。,唐,绝句
梅花十首  其六,張耒,清寒池館靜無塵，歲歲相逢似故人。任遣牆頭疑是雪，欲教園木早知春。,唐,绝句
種竹重寄子瞻,劉攽,官曹何獨異吾廬，修竹成林手種初。未必七賢皆縱逸，因從三昧得無餘。風聲似水還成韵，日影填金尚覺疏。舊事喜君能記憶，興來當復埽牆書。,唐,律诗
无题,李子申,好人人。去来欲见无因。记当时、藕香倚暖，岂期蝶散鹣分。到而今、漫劳梦想，嗟后会、惨啼痕。绣阁银屏，知他何处，一重山尽一重云。暮天杳、梗踪萍迹，还是寄孤村。寂寥月，今宵为谁，虚照黄昏。细追思深诚密意，黯然一饷消魂。仗游鱼、漫传尺素，望塞雁、空噎回纹。帐衾寒、香消尘满，博山沈水更谁薰。断肠也、无聊情味，惟有殢芳尊。沈吟久，移灯向壁，掩上重门。,宋,词
无题,李曾伯,归来袖手江湖，不妨左右持螯白。凉宵幸对，一轮端正，娟娟秋色。万宇冰清，千林霜缟，更无云隔。对金茎露冷，铜壶漏静，梧阴转、画桥北。堪叹平生辙迹。算纷纷、为谁驱役。兔蟾应笑，蝇蜗累我，中年虚历。抖擞吟情，徘徊舞影，可怜佳夕。怅力微心在，梦中一曲，似黄楼笛。,宋,词
和李道源清風謠,徐積,漫翁說盡清風好，猶能顧我邀吟藁。吟時欲倚白雲飛，到時恐在紅塵表。有如列子御風行，百骸齊奮雙瞳瞭。借問清風何處來，玉水之心玉山杪。曾經崑閬拂瑶花，亦度瀟湘過蓬島。借問清風何處居，深寄碧蘆藏綠篠。芭蕉徑舞鳳衣寒，薜荔牆翻龍甲老。遺英墮籜無處尋，一徑十年未曾掃。但恐春深花木稀，定知秋後冰霜早。快心何羨楚王臺，披襟適得麻姑爪。中山酒客飲輒醒，八斗司徒醉不倒。簫聲易咽笛聲哀，客思難平物容愀。君看簷前避暑巢，不是巖烏即沙鳥。萬谷藏冰山氣來，千濤噴雪江聲遶。借問此閒清奈何，况是中宵月華皎。鷄鳴漏盡眠不成，披衣起看冰壺曉。便乘枯木飲明河，仍御雙鳬入冥杳。籐牀角簟無所施，綀布蒲葵價彌小。有客俄如夢覺時，竊笑夢中何擾擾。中心無累清則明，蔽者常稀欲者少。兒啼女笑坐可忘，獸鬬禽嬉悟俱了。毀譽一過遺如空，富貴浮雲視彌藐。古人凜凜良可思，世俗紛紛何足道。嘗聞外物可娛中，所以詩人取萱草。誰何乘興爲此行，坐擺塵埃出汙潦。賈生可與忘悲憂，楚屈猶將醒懷抱。區區何用作離騷，弄琴聽我清風操。,唐,诗
无题,可旻,净土故乡嗟乍别。天涯流浪经时节。老去染沾眉鬓雪。思归切。闻声愿寄辽天月。念念时时修净业。临终佛定来迎接。有誓表为诚实说。广长舌。三千遍覆红莲叶。,宋,词
梅花集句  其二○六,李龏,旅望因高盡，江春入舊年。紛紛對寂寞，花隔杜陵煙。,唐,绝句
无题,吴则礼,庆锺华胄。人物朝端秀。朝罢章华骄马骤。十万人家举手。后房桃李娟娟。有谁云雨恩偏。看取晚春时候，兰芽玉茁争妍。,宋,词
將作監栽竹徐直翁清叟俾予書植賢亭三大字以詩見貽  其三,魏了翁,客夢時時遶故山，夢餘砉見玉孱顔。徐公本自無通介，自是時人醉眼斑。,唐,绝句
无题,石孝友,凤髻斜分翠，鸳鞋小砑红。东君著意绮罗丛。最好一枝特地、怨春风。懊恨无情语，娇羞忍笑容。相看疑是梦魂中。怕逐飞云归去、断行踪。,宋,词
无题,辛弃疾,君王著意履声间。便令押、紫宸班。今代又尊韩。道吏部、文章泰山。一杯千岁，问公何事，早伴赤松闲。功业后来看。似江左、风流谢安。,宋,词
无题,苏轼,山秀芙蓉，溪明罨画。真游洞穴沧波下。临风慨想斩蛟灵，长桥千载犹横跨。解佩投簪，求田问舍。黄鸡白酒渔樵社。元龙非复少时豪，耳根洗尽功名话。,宋,词
无题,辛弃疾,千丈清溪百步雷。柴门都向水边开。乱云剩带炊烟去，野水闲将日影来。穿窈窕，历崔嵬。东林试问几时栽。动摇意态虽多竹，点缀风流却少梅。,宋,词
寄題趙尉若鈺蘭所六言四首  其四,劉克莊,遶林尋香不見，對花寫貌失真。癡人鼻孔無辨，俗子毫端有塵。,唐,其他
題建州富沙門樓安濟橋十絕呈太守黄彥發 安濟橋五絕 其二,劉弇,扶檻侏儒玉刻紅，斬新裝飾水精宮。武夷不信仙山近，十萬曾孫正踏虹。,唐,绝句
无题,曹勋,秋凉破暑。暑气迟迟去。最喜连日风和雨。断送凉生庭户。晚来灯火回廊。有人新酒初尝。且喜薄衾围暖，却愁秋月如霜。,宋,词
无题,卢炳,一见情怀便雅投。尊前成密约，意绸缪。已成行计理归舟。空相忆，无计为伊留。执别话离愁。萦萦滋味恶，在心头。而今无奈阻欢游。些子事，此恨两幽幽。,宋,词
无题,陈著,自有乾坤，扶人极，宗主须还人物。今为何时节，满红尘富贵，絮花飘忽。抵障狂澜，提携正印，一柱天擎突兀。平生分明处，是从容处□，不差毫发。把朝市山林，一般看了，无边风月。深衣清到骨。紫枢府、谁信曾簪笏。炊脱粟、黄鸡白酒，补菊栽梅，碧溪绕、竹篱茅屋。无限轻描貌。都说道、诏书催发。想回首、招黄鹄。微微自笑，惟有赤松衣钵。相陪对门石佛。,宋,词
无题,刘学箕,午睡莺惊起。鬓云偏、□鬆未整，凤钗斜坠。宿酒残妆无意绪，春恨春愁如水。谁共说、厌厌情味。手展流苏腰肢瘦，叹黄金、两细香消臂。心事远，仗谁寄。帘栊渐是槐风细。对梧桐、清阴满院，夏初天气。回首春空梨花梦，屈指从头暗记。叹薄幸、抛人容易。目断孤鸿沈双鲤，恨萧郎、不寄相思字。幽恨积，黛眉翠。,宋,词
感秋,姚倫,試向疎林望，方知節候殊。亂聲千葉下，寒影一巢孤。不蔽秋天雁，驚飛夜月烏。霜風與春日，幾度遣榮枯。,唐,律诗
无题,张元干,微云红衬馀霞绮。明星碧浸银河水。猗枕画檐风。愁生草际蛩。雁行离塞晚。不道衡阳远。归恨隔重山。楼高莫凭栏。,宋,词
无题,侯置,年年重午近佳辰。符艾一番新。满酌九霞奇酝，寿君两鬓长春。闺中秀美，何如赋得，林下精神。早办荆钗布袖，共为云水闲人。,宋,词
无题,李仁本,飞翠盖，走篮舆。乱山千叠为先驱。洞天迎目深且窈，满耳天风吹步虚。,宋,词
无题,吕渭老,片片云藏雨，重重雾隐山。可怜新月似眉弯。今夜断肠凝望、小楼寒。梦断云房远，书长蜡炬残。夜妆应罢短屏间。都把一春心事、付梅酸。,宋,词
雜曲歌辭 昇平樂 七,薛能,品物盡昭蘇，神功復帝謨。他時應有壽，當代且無虞。賜曆通遐俗，移關入半胡。鷦鷯一何幸，於此寄微軀。,唐,律诗
无题,潘汾,篆缕销香鼎。翠沈沈、庭阴转午，画堂人静。芳草王孙知何处，惟有杨花糁径。正玉枕、瞢腾初醒。门外残红春已去，镇无聊、殢酒厌厌病。云髻亸，未忺整。江南旧事休重省。但天涯、寻消问息，断鸿难倩。月满西楼凭阑久，依旧归期未定。便只恐、瓶沈金井。嘶骑不来银烛暗，枉教人、立尽梧桐影。谁伴我，对鸾镜。,宋,词
和令狐相公入潼關,劉禹錫,寒光照旌節，關路曉無塵。吏謁前丞相，山迎舊主人。東瞻軍府靜，西望敕書頻。心共黃河水，同昇天漢津。,唐,律诗
无题,无名氏,生羡鸡冠与凤仙。时秋华艳遍园间。自怜生日悲生事，搔首吴江载月船。休身外，且樽前。喜君文彩锦相鲜。青云贻我长生曲，唤醒凄凉乐暮年。,宋,词
古瓦硯詩  其二,晏殊,已恣玉鋒磨蘚骨，更持蟾淚濕雲根。欲知千載凄涼意，尚有昭陽夜雨痕。,唐,绝句
頌古十九首  其三,釋慧暉,不是風旛不是心，衲僧徒自强錐鍼。巖房雨過昏烟靜，卧聽凉風生竹林。,唐,绝句
和折子明丈閑居雜興十首  其五,趙蕃,詩有江西派，首書江夏黄。精神如有得，形似直堪忘。拱把至合抱，江流由濫觴。屹然成巨室，勇若泛飛艎。,唐,律诗
无题,杨泽民,层层楼阁薰风暖。花里香苞短。清芬不逐火云消。看了一重姿媚、一重娇。几回池上寻芳径。惊见波中影。似将千叶再苞封。肠断昭阳一笑、付飞鸿。,宋,词
六八,王梵志,元得地恩重，（「元」，伯三六五六卷作「先」。）酬償勿使輕。一湌何所直，感賀百千傾。（「百千傾」，斯三三九三卷作「百千金」，伯三七一六卷作「金百傾」，伯三六五六作「百金傾」。）。,唐,词
慶雲章,陳子昂,崑崙元氣，實生慶雲。大人作矣，五色氤氳。昔在帝嬀，南風既薰。叢芳爛熳，郁郁纷纷。曠矣千祀，慶雲來止。玉葉金柯，祚我天子。非我天子，慶雲誰昌。非我聖母，慶雲誰光。慶雲光矣，周道昌矣。九萬八千，天授皇年。,唐,其他
无题,晁端礼,枫叶初丹，苹花渐老，蘅皋谁系扁舟。故人思我，征棹少淹留。一尊潋滟西风里，共醉倒、同销万古愁。况今宵自有，明月照人，逼近中秋。常爱短李家声，金闺彦士，才高沈谢何刘。片帆初卷，歌吹是扬州。此心自难拘形役，恨未能、相从烂熳游。酒醒时，路遥人远，为我频上高楼。,宋,词
憶昔,陳普,壯歲聲名動洛陽，重重皎日出扶桑。筆鋒剛勁萬人敵，文陣縱橫百勝場。天下文明仰龍見，胸中韜略困鷹揚。喚回三十年前夢，撫案挑燈感慨長。,唐,律诗
无题,赵文,恨花开尽，夜深自敛胭脂颗。雨过。绕曲曲花篷锦围裹。浮空烧蜜矩，香雾霏霏堕。无那。倚滴滴娇红笑相亸。歌俦饮伴，花底围春坐。念满眼、少年人，谁更老於我。岁岁花时，洞门无锁。莫负东君，酒盟诗课。,宋,词
无题,宋先生,师指炼金丹。牢锁金关。工夫进火莫交闲。向己澄心观内景，闪电眉间。妙用在泥丸。神思难看。愚迷不悟隔千山。悟即如同观返掌，出世何难。,宋,词
无题,辛弃疾,画栋新垂帘幕，华灯未放笙歌。一杯潋滟泛金波。先向太夫人贺。富贵吾应自有，功名不用渠多。只将绿鬓抵羲娥。金印须教斗大。,宋,词
无题,张炎,一夜凝寒，忽成琼树，换却繁华。因甚春深，片红不到，绿水人家。眼惊白昼天涯。空望断、尘香钿车。独立回风，东阑惆怅，莫是梨花。,宋,词
金剛隨機無盡頌 尊重正教分第十二 其四,釋印肅,塔廟比摩尼，覺了不修持。身中真舍利，只恐自狐疑。,唐,绝句
无题,李重元,萋萋芳草忆王孙。柳外楼高空断魂。杜宇声声不忍闻。欲黄昏。雨打梨花深闭门。,宋,词
无题,王益柔,秋云朔吹晓徘徊。雪照楼台。梁王宴召有邹枚。相如独逞雄才。明烛薰炉香暖，深劝金杯。庭前粉艳有寒梅。一枝昨夜先开。,宋,词
无题,贺铸,每恨相逢薄处，可怜欲去迟回。犹记新声团扇□，殷勤再引馀杯。为问依依杨柳，秋风好住章台。疏雨忽随云断，斜阳却送潮回。桃叶青山长在眼，几时双楫迎来。如待碧阑红药，一年两度花开。,宋,词
對梅有作六首  其六,趙蕃,寥落江山無故人，見梅憶著故園春。水南水北尋詩地，想見風流一幅巾。,唐,绝句
癸未遊杭作口號十首因事懷舊雜以俚語不復詮擇  其一○,俞德鄰,西馬塍邊紅杏雨，金牛寺外白楊風。杭人憂樂多如此，儻有聖賢吾欲中。,唐,绝句
无题,吴潜,漠漠春阴，疏疏春雨，鹁鸠唤起春眠。小园人静，独自倚秋千。又见飘红堕雪，芳径里、都是花钿。年年事，闲愁闲闷，挂在绿杨边。寻思，都遍了，功名竹帛，富贵貂蝉。但身为利锁，心被名牵。争似依山傍水，数椽外、二顷良田。无萦绊，炊粳酿秫，长是好花天。,宋,词
无题,赵希迈,三十年前，爱买剑、买书买画。凡几度、诗坛争敌，酒兵取霸。春色秋光如可买，钱悭也不曾论价。任粗豪、争肯放头低，诸公下。今老大，空嗟讶。思往事，还惊诧。是和非未说，此心先怕。万事全将飞雪看，一闲且问苍天借。乐馀龄、泉石在膏肓，吾非诈。,宋,词
无题,李清照,香冷金猊，被翻红浪，起来人未梳头。任宝奁闲掩，日上帘钩。生怕闲愁暗恨，多少事、欲说还休。今年瘦，非干病酒，不是悲秋。明朝，这回去也，千万遍阳关，也即难留。念武陵春晚，云锁重楼。记取楼前绿水，应念我、终日凝眸。凝眸处，从今更数，几段新愁。,宋,词
无题,贺铸,急雨收春，斜风约水。浮红涨绿鱼文起。年年有子惜馀春，春归不解招游子。留恨城隅，关情纸尾。阑干长对西曛倚。鸳鸯俱是白头时，江南渭北三千里。,宋,词
无题,无名氏,谁道花房采蜜脾。翦成黄蜡小花儿。恶嫌朱粉，不肯肖青枝。檀吐暗香兰许韵，月移芳影雪生肌。不妨花蕊，羌笛尽教吹。,宋,词
无题,曹冠,桂棹悠悠分浪稳。烟幕层峦，绿水连天远。赢得锦襄诗句满。兴来豪饮挥金碗。飞絮撩人花照眼。天阔风微，燕外晴丝卷。翠竹谁家门可款。舣舟闲上斜阳岸。,宋,词
无题,莫,三两信凉风，七八分圆月。愁绪到今年，又与前年别。衾单容易寒，独暗相将灭。欲识此时情，听取鸣蛩说。,宋,词
題姜堯章舊游詩卷,王炎,出郭栽花涉小園，歸調琴譜輯詩編。少年豪健今揫斂，休羨騎鯨李謫仙。,唐,绝句
无题,姜夔,昔游未远，记湘皋闻瑟，沣浦捐褋。因觅孤山林处士，来踏梅根残雪。獠女供花，伧儿行酒，卧看青门辙。一丘吾老，可怜情事空切。曾见海作桑田，仙人云表，笑汝真痴绝。说与依依王谢燕，应有凉风时节。越只青山，吴惟芳草，万古皆沈灭。绕枝三匝，白头歌尽明月。,宋,词
无题,许庭,不见隋河堤上柳，绿阴流水依依。龙舟东下疾於飞。千条万叶，浓翠染旌旗。记得当年春去也，锦帆不见西归。故抛轻絮点人衣。如将亡国恨，说与路人知。,宋,词
歲晚六首  其三,陸游,戒殺家庖罷饋魚，病脾亦復禁寒蔬。莫慚鄰里嘲枯淡，出甑香粳玉不如。,唐,绝句
无题,葛胜仲,春风野外。卵色天如水。鱼戏舞绡纹，似出听、新声北里。追风骏足，千骑卷高冈，一箭过，万人呼，雁落寒空里。天穿过了，此日名穿地。横石俯清波。竞追随、新年乐事。谁怜老子，使得暂遨游，争捧手，乍凭肩，夹道游人醉。,宋,词
无题,无名氏,一声啼鸟，常道无消息。,宋,词
想歸田園,白居易,戀他朝市求何事，想取丘園樂此身。千首惡詩吟過日，一壺好酒醉消春。歸鄉年亦非全老，罷郡家仍未苦貧。快活不知如我者，人間能有幾多人。,唐,律诗
无题,胡仔,泛宅浮家，何处好、苕溪清境。占云山万叠，烟波千顷。茶灶笔床浑不用，雪蓑月笛偏相称。争不教、二纪赋归来，甘幽屏。红尘事，谁能省。青霞志，方高引。任家风舴艋，生涯笭箸。三尺鲈鱼真好脍，一瓢春酒宜闲饮。问此时、怀抱向谁论，惟箕颍。,宋,词
知郡鄭公挽詩,李彌遜,拾芥聲名早歲馳，白頭有藴未全施。向來茂草無留訟，是處甘棠有去思。才術舊聞優少贛，交游賸欲賴當時。誰知沱水歌來暮，翻作西城薤露詩。,唐,律诗
冀北春望,崔湜,迴首覽燕趙，春生兩河間。曠然萬里餘，際海不見山。雨歇青林潤，煙空綠野閑。問鄉何處所，目送白雲還。,唐,律诗
无题,欧阳修,玉壶冰莹兽炉灰。人起绣帘开。春从一夜，六花开尽，不待剪刀催。洛阳城阙中天起，高下遍楼台。絮乱风轻，拂鞍沾袖，归路似章街。,宋,词
无题,仲并,冰清玉映，自是闺房秀。十里卷朱帘，好紫陌、家家未有。天然情素，高压一城春，花艳丽，月精神，梅韵腰枝瘦。曲屏虚幌，枉著鸳鸯绣。不是不相逢，泪空滴、年年别袖。从他兰菊，秋露与春风，终不似，玉人人，一片心长久。,宋,词
苦雨憶皇甫冉,錢起,涼雨門巷深，窮居成習靜。獨吟愁霖雨，更使秋思永。疲痾苦昏墊，日夕開軒屏。草木森已悲，衾幬清且冷。如何遊宦客，江海隨泛梗。延首長相思，憂襟孰能整。,唐,诗
偈頌一百二十三首  其七二,釋普度,達磨西來，只箇不識。鐵壁銀山，挨拶不入。因甚分皮分髓，飛來峰高冷泉碧。,唐,词
和白雲庵七首 白石澗,黄庶,林間旋疊石爲路，日日自汲澗底泉。老僧意趣似童子，洗手濯足聽潺湲。,唐,绝句
无题,李弥逊,燕去莺来昏又晓，劳生莫负心期。菊花何必待开时。十分浮玉蚁，一拍贯珠词。少借笔端烟雨力，不须露染风披。芳心微露定因谁。风流今太傅，萧洒古东篱。,宋,词
无题,王十朋,庭院深深，异香一片来天上。傲春迟放。百卉皆推让。忆昔西都，姚魏声名旺。堪惆怅。醉翁何往。谁与花标榜。,宋,词
再賦春寒,方回,已近江南煮酒天，單衣時節更重綿。女郎鬬草頻呵手，老子看花剩聳肩。歸燕迎風簾外語，新鵝怯水岸間眠。雪如柳絮絮如雪，醉眼難禁故放顛。,唐,律诗
无题,薛泳,一盘消夜江南果。吃果看书只清坐。罪过梅花料理我。一年心事，半生牢落，尽向今宵过。此身本是山中个。才出山来便希差。手种青松应是大。缚茅深处，抱琴归去，又是明年话。,宋,词
无题,辛弃疾,归去来兮。行乐休迟。命由天、富贵何时。百年光景，七十者稀。奈一番愁，一番病，一番衰。名利奔驰。宠辱惊疑。旧家时、都有些儿。而今老矣，识破关机。算不如闲，不如醉，不如痴。,宋,词
无题,无名氏,圣神缵绪，赫奕帝图昌。宝录降穹苍。宸心励翼修郊报，彩仗列康庄。祥烟瑞霭杂天香。管磬发声长。升坛礼毕膺繁祉，睿算保无疆。,宋,词
方海豐詩境樓分賦得春風,釋圓悟,暖襲遊人陌上塵，不知花信幾番新。莫教吹到荼䕷處，吹到荼䕷是晚春。,唐,词
雜曲歌辭 結韈子,李白,燕南壯士吳門豪，筑中置鉛魚隱刀。感君恩重許君命，泰山一擲輕鴻毛。,唐,绝句
戲贈李十三判官,白居易,垂鞭相送醉醺醺，遙見廬山指似君。想君初覺從軍樂，未愛香爐峰上雲。,唐,绝句
荅裴迪輞口遇雨憶終南山之作,王維,淼淼寒流廣，蒼蒼秋雨晦。君問終南山，心知白雲外。,唐,绝句
把手吟,邵雍,富貴把手，貧賤掣肘。貧賤把手，富貴掣肘。金石之交，死且不朽。市井之交，自難長久。,唐,其他
无题,京镗,雪岭倚空白，霜柏傲寒青。千岩万壑奇秀，禽鸟寂无声。好是群贤四集，同访宝仙九室，中有玉京城。眼底尘嚣远，胸次利名轻。云山旁，烟水畔，肯渝盟。传呼休要喝道，方外恐猜惊。雅羡林泉胜概，倘遂田园归计，志愿足平生。此意只自解，聊复为君倾。,宋,词
无题,张抡,流年迅速。君看败叶初辞木。若非寿有金丹续。石火光中，难保鬓长绿。区区何用争荣辱。百年一梦黄梁熟。人生要足何时足。赢取清闲，即是世间福。,宋,词
樓觀,蘇軾,門前古碣卧斜陽，閱世如流事可傷。長有幽人悲晉惠，强修遺廟學秦皇。丹砂久窖井水赤，白朮誰燒厨竈香。聞道神仙亦相過，只疑田叟是庚桑。,唐,律诗
无题,张先,每见韶娘梳鬓好，钗燕傍云飞。谁掬彤霞露染衣。□玉透柔肌。梅花瘦雪梨花雨，心眼未芳菲。看著娇妆听柳枝。人意觉春归。,宋,词
无题,韩淲,归锦堂成，云汉上、天垂新画。有朱颜绿鬓，禁林仙客。玉局暂从香火社，金龟未报文章力。看彤庭、赐第别承恩，居君侧。斑衣戏，蟠桃摘。翠袖倚，歌檀拍。正祥开初度，颂声千百。又是腊前梅态度，几多春近花消息。想明年、今日醉西湖，光辉赫。,宋,词
題吳江三高堂 范蠡,楊萬里,霸越亡吳未害仁，不妨報國併酬身。風雲長頸無遺恨，雪月扁舟更絕塵。還了君王採香徑，須饒老子苧羅人。鴟夷若是真高士，張陸何堪作近鄰。,唐,律诗
无题,韩元吉,墙根新笋看成竹。青梅老尽樱桃熟。幽墙几多花。落红成暮霞。闭门风又雨。只道春归去。媚脸笑持杯。却惊春思回。,宋,词
无题,苏轼,孤馆灯青，野店鸡号，旅枕梦残。渐月华收练，晨霜耿耿，云山摛锦，朝露清清。世路无穷，劳生有限，似此区区长鲜欢。微吟罢，凭征鞍无语，往事千端。当时共客长安。似二陆初来俱少年。有笔头千字，胸中万卷，致君尧舜，此事何难。用舍由时，行藏在我，袖手何妨闲处看。身长健，但优游卒岁，且斗尊前。,宋,词
塞下感懷,朱慶餘,塞下閑爲客，鄉心豈易安。程塗過萬里，身事尚孤寒。竟日風沙急，臨秋草木殘。何年方致主，時拂劒塵看。,唐,律诗
送吏部劉相公除東川,貫休,帝念梓州民，年年戰仗頻。山川無草木，烽火沒煙塵。政亂皆因亂，安人必藉仁。皇天開白日，殷鼎輟誠臣。一日離君側，千官送渭濱。酒傾紅琥珀，馬控白騏驎。渥澤番番降，壺漿處處陳。旌幢山色濕，邛僰鳥啼新。帟幕還名儉，良醫始姓秦。軍雄城似岳，地變物含春。白必侵雙鬢，清應誡四鄰。吾皇重命相，更合是何人。,唐,诗
无题,丁无悔,道格天渊，令行海岳，凛然名德尊崇。云烟千里，分付笑谈中。川后波神效职，潮声细、一鉴涵空。风樯便，蛮珠贾舶，累译更遥通。雍容。廊庙手，蓍龟先见，日月精忠。自丛机初解，眷渥尤隆。共道奇庞福艾，衮衣到，宁久居东。谁门晓，高牙大纛，辉映醉颜红。,宋,词
无题,郭应祥,开禧三月初逢九。持杯来庆梅仙寿。警捕恰三年。四封人宴然。政成应不日。去作朝京客。阴德合长生。休看三住铭。,宋,词
寄李兼善,袁說友,湖山昔日記清游，百遍相過語未休。遠邇漫勞人室念，東西空望浙江流。中年別去情尤惡，幅紙書來意轉愁。歲晚漸於詩興好，待君歸後飽賡酬。,唐,律诗
无题,汪莘,渔翁家住寒潭上。晓霜晚日时相向。三尺白鱼长。一双摇玉光。前朝来献状。果慰携壶望。水月正商量。小桥梅欲香。,宋,词
醉中五言一首送楊叔與昆仲,孫應時,一杯分夕露，連璧映清湖。北道山方好，西風暑况徂。掄才終遠器，發軔更良圖。腸斷山陽賦，看君氣一蘇。,唐,律诗
无题,刘辰翁,宽处略从容。华水华山自不同。旧日诸贤携手恨，匆匆。只说明年甚处重。几岁避辽东。茅竹秋风一并空。欲望辽东何处是，濛濛。也似秦楼一梦中。,宋,词
二月五日晚閒步於庭日且下有青雲如遠山状望之不厭作絕句以遣興,張嵲,亂後有誰三徑足，日長如我幾人閒。夕陽盡處春容好，更賴青雲作遠山。,唐,绝句
赤城,洪适,平生幾讀興公賦，今日霞標對赤城。此是南門入山路，山祇乞我一番晴。,唐,绝句
无题,陈三聘,指剥春葱去采苹。衣丝秋藕不沾尘。眼波明处偏宜笑，眉黛愁来也解颦。巫峡路，忆行云。几番曾梦曲江春。相逢细把银釭照，犹恐今宵梦似真。,宋,词
和淮漕八月十四夜月詩二首  其二,劉宰,長淮百穀慶西成，萬里何妨共此晴。霖雨尚關天下望，月華猶幸晚來明。要看玉宇清光滿，聞道銀河此去平。邂逅西風輕借力，夜深桂影更敷榮。,唐,律诗
得体歌,不詳,得体紇那也，紇囊得体那。潭裏船車鬧，揚州銅器多。三郎當殿坐，聽唱得体歌。,唐,诗
越女,王昌齡,越女作桂舟，還將桂爲楫。湖上水渺漫，清江不可涉。摘取芙蓉花，莫摘芙蓉葉。將歸問夫壻，顏色何如妾。,唐,律诗
次韻四十叔父白鹿之作,朱熹,誅茅結屋想前賢，千載遺蹤尚宛然。故作軒窗挹蒼翠，要將絃誦答潺湲。諸郎有志須精學，老子無能但欲眠。多少箇中名教樂，莫談空諦莫求仙。,唐,律诗
須江暮春雜題三首  其三,周紫芝,淮上風埃滿客衣，二年樓閣送斜暉。心如落絮隨風去，春與殘花作伴歸。塞外夕烽悲鼓角，江邊飛雨濕旌旗。只今便覓東皋路，巳失南山種豆期。,唐,律诗
四明山中十絕 大小橫山,戴表元,小橫欲盡大橫來，萬壑千岩汹湧開。聞道洞天深幾許，紫雲深處有樓臺。,唐,绝句
无题,黄机,西园啼鸟。留得春多少。客里情怀无日好。愁损连天芳草。博山灰冷香残。微风吹满银笺。卓午花阴不动，一双蝴蝶团圞。,宋,词
頌古三十一首  其二二,釋梵琮,逆水張帆過海門，漫天煙霧暗昏昏。舉頭便見扶桑國，休把南針定曉分。,唐,绝句
進字說二首,王安石,正名百物自軒轅，野老何知强討論。但可與人漫醤瓿，豈能令鬼哭黄昏。鼎湖龍去字書存，開闢神機有聖孫。湖海老臣無四目，謾將糟粕汙脩門。,唐,律诗
无题,王之道,紫角初繁，青裳正好，充闾清露飘香。悬弧何早，乌辔上扶桑。试问椿龄几许，逾万计、才满三章。佳辰乐，林塘增气，菡萏拥红妆。称觞。人共庆，盘中白李，来自华阳。倩壶中日月，特地舒长。定见霜毫换绿，天荐祉、家庆延昌。情千万，辞悭思窘，聊献满庭芳。,宋,词
无题,衣白山人,一粒金丹，大如黍米，定中降胎。运阴阳根本，东龙西虎，结凝金水，择地深栽。九载无亏，三田功满，卦气周圆炉鼎开。偷元化，用自然宗祖，全在灵台。真才。休恋尘埃。况颖悟明堂婴未孩。幸淮滨相遇，灵丹付了，亲留玄旨，期进仙阶。此去何时，水云高会，更上烟霞岐路哉。人间世，任王侯贵显，同委蒿莱。,宋,词
挽文魁母齊魏國夫人三首  其三,鄧剡,兩公兄弟我，我亦母夫人。侍疾番禺藥，行封海道綸。孤窮空後死，俯仰欲誰親。不盡西州淚，陶阡杳去塵。,唐,律诗
和所盤自寬韻,丘葵,憂患薰心兩鬢絲，倚欄瘦影却斜暉。凄其十載不儒服，老矣一生猶布衣。未信此身長坎坷，細看造物實玄微。五更風雨自秋至，不見蚊蠅跋扈飛。,唐,律诗
潞國公生日,范純仁,一陽將復昴當躔，毓粹儲精降巨賢。啟迪先朝承大統，贊襄仁祖格皇天。備膺百順人誰擬，達有三尊我獨全。嵩嶽穹崇河水遠，高名遐壽與之肩。,唐,律诗
和運司園亭 玉谿堂,豐稷,一水從何來，應是崑山頂。釃成淥玉池，虛堂逗清影。公退泠然賞，了非心外境。魚泳陽光動，鳥嗁春晝永。,唐,律诗
道傍田家,司馬光,道傍田家翁嫗俱垂白，敗屋蕭條無壯息。翁攜鎌索嫗攜箕，自向薄田收黍稷。静夜偷舂避債家，比明門外已如麻。筋疲力敝不入腹，未議縣官租稅足。,唐,词
无题,程垓,矮窗西畔翠荷香。人在小池塘。何事未拈期局，却来闲倚胡床。金盆弄水，玉钗亸鬓，妆懒何妨。莫道困来不饮，今宵却恨天凉。,宋,词
无题,陈著,故园处处都荒雨。寂寞蜗书户。人间春事杏桃花。独有诗人依旧、菊为家。老来犹解高叉手。遥上花前寿。华颠无分插花枝。乞取霜根风月、送将归。,宋,词
送李侍郎逈秀薛長史季昶同賦得水字,張說,漢郡接胡庭，幽幷對烽壘。旌旗按部曲，文武惟卿士。薛公善籌畫，李相威邊鄙。中冀分兩河，長城各萬里。藉馬黃花塞，蒐兵白狼水。勝敵在安人，爲君汗青史。,唐,诗
華光墨梅,釋慧空,隔江遙望白雲村，橫折梅花臥石根。病眼朦朧失端的，淡烟小雨復黄昏。,唐,绝句
寄永興吳龍圖給事  其三,文同,土風豪盛古長安，誰謂元侯卧治難。使客不來公事少，一床蘄簟石林寒。,唐,绝句
无题,周邦彦,疏篱曲径田家小。云树开清晓。天寒山色有无中。野外一声钟起、送孤蓬。添衣策马寻亭堠。愁抱惟宜酒。菰蒲睡鸭占陂塘。纵被行人惊散、又成双。,宋,词
天基節口占二首  其一,劉克莊,報道東方欲辨晨，强扶衰憊起冠紳。差賢眇者與跛者，竊比封人祝聖人。野老豈知蒙帝力，農夫稍有告余春。不須景慕斜川叟，且作田間擊壤民。,唐,律诗
无题,吴则礼,一片花飞，青春已减。可堪南陌红千点。生憎杨柳要藏鸦，东风只遣横笳怨。看定新巢，初怜语燕。游丝正把残英罥。酒尊也会不相违，风光本自同流转。,宋,词
春閨怨,曹勛,著意繡鴛鴦，雙雙戲小塘。繡罷無心看，楊花滿繡牀。,唐,绝句
无题,赵长卿,柳莺啼晓梦初惊。香雾入帘清。胭脂淡注宫妆雅，似文君、犹带春酲。芳心婉娩，媚容绰约，桃李总消声。相如春思正萦萦。无奈惜花情。曲栏小槛幽深处，与殷勤、遮护娉婷。姚黄魏紫，十分颜色，终不似轻盈。,宋,词
王寶學挽詞二首  其二,張嵲,故相傳勲閥，風流見典刑。所期爲旱雨，何意墮明星。有美閒桴鼓，姑蘇詫使亭。若追甘露事，忠首定丹青。,唐,律诗
无题,韩淲,霓裳霞佩淡丰容。云冷露华浓。唤起石丁归去，冥冥仙仗崆峒。人间秋老花饶笑，清映小帘栊。记取五城深处，凤箫吹下天风。,宋,词
贈普門上人,劉長卿,支公身欲老，長在沃洲多。惠力堪傳教，禪心久伏魔。山雲隨坐夏，江草伴頭陀。借問迴心後，賢愚去幾何。,唐,律诗
洪景伯正字分繡閣,謝伋,層屋周遭列岫圍，碧滋紅彩眩晴暉。境中一段明綾出，望外千春碎縷歸。疊嶂分留女媧練，飛流不雜衛文衣。主人亦是登臨客，鳳閣明年詠紫薇。,唐,律诗
勞勞山居寄呈吳處士,皎然,山事繇來別，只應中老身。寒園掃綻栗，秋浪拾乾薪。領鶴閑書竹，誇雲笑向人。俗家相去遠，野水作東鄰。,唐,律诗
无题,韩元吉,斜阳只向花梢驻。似愁君西去。清歌也便做阳关，更朝来风雨。佳人莫道，一杯须近，总眉峰偷聚。明年归诏上鸾台，记别离难处。,宋,词
无题,刘一止,缥缈青溪畔，山翠欲粘天。纵云台上，揽风招月自何年。新旧今逢二妙，人地一时清绝，高并两峰寒。歌发烟霏外，人在去留间。著方床，容老子，醉时眠。一尊相属，高会何意此时圆。况是古今难遇，人月竹花俱妙，曾见句中传。不向今宵醉，忍负四婵娟。,宋,词
无题,高观国,炉烟浥浥。花露蒸沈液。不用宝钗翻炷，闲窗下、袅轻碧。醉拍。罗袖惜。春风偷染得。占取风流声价，韩郎是、旧相识。,宋,词
无题,刘弇,细想劳生，等闲聚散，冉冉轻似秋烟。莲心暗苦，月意难圆。神京去路三千。当日风流，有妖饶枕上，软媚尊前。何计访蓬仙。断肠中、一叶晴川。到而今、追思往事，奈向梦也难到奴边。自恨不如兰灯，通宵尚照伊眠。恰道无缘。被人劝休莫瞒天。多应是、前生负你，今世使我偿填。,宋,词
无题,晏几道,一弦弹尽仙韶乐。曾破千金学。玉楼银烛夜深深。愁见曲中双泪、落香襟。从来不奈离声怨。几度朱弦断。未知谁解赏新音。长是好风明月、暗知心。,宋,词
无题,程垓,葺屋为舟，身便是、烟波钓客。况人间元似，泛家浮宅。秋晚雨声篷背稳，夜深月影窗棂白。□满船诗酒满船书，随意索。也不怕，云涛隔。也不怕，风帆侧。但独醒还睡，自歌还拍。卧后从教秋鳝舞，醉来一任乾坤窄。恐有时、撑向大江头，占风色。,宋,词
无题,冯时行,点酥点蜡。凭君尽做风流骨。汉家旧样宫妆额。流落人间，真个没人识。佳人误拨龙香觅。一枝初向烟林得。被花惹起愁难说。恰恨西窗，酒醒乌啼月。,宋,词
无题,吴文英,金谷已空尘。薰风转、国色返春魂。半敧雪醉霜，舞低鸾翅，绛笼蜜炬，绿映龙盆。窈窕绣窗人睡起，临砌脉无言。慵整堕鬟，怨时迟暮，可怜憔悴，啼雨黄昏。轻桡移花市，秋娘渡、飞浪溅湿行裙。二十四桥南北，罗荐香分。念碎劈芳心，萦思千缕，赠将幽素，偷翦重云。终待凤池归去，催咏红翻。,宋,词
无题,黄公绍,乱红飞雨。怅春心一似，腾腾闷暑。密绾柔情，暗传芳意，人在垂杨深宇。晓雪一帘幽梦，半点檀心知否。春不管，想粉香凝泪，翠颦含趣。谁念芳径小，新绿笺笺，问讯今何许。玉冷钗头，罗宽带眼，缥缈青鸾难遇。望断碧云深处，倚遍画阑将暮。空惆怅，更江头桃叶，溜横波渡。,宋,词
同崔興宗送衡嶽瑗公南歸,王維,言從石菌閣，新下穆陵關。獨向池陽去，白雲留故山。綻衣秋日裏，洗鉢古松間。一施傳心法，唯將戒定還。,唐,律诗
插田,釋居簡,秧撒纔成後，溝塍蒞事初。淺車防岸缺，密插趁行疎。處處隣相饁，喬喬莠旋除。夕陽歸牧豎，牛背數舂鉏。,唐,律诗
爾時大士語諸弟子晝夜思維觀察自心生而不生滅而不滅止息攀緣人法相寂是爲解脫乃作五章詞曰 三,傅翕,三更中，觀法空不空。無起無生滅，體一真如同。,唐,词
无题,毛滂,红摧绿锉，莺愁蝶怨，满院落花风紧。醉乡好梦恰瞢腾，又冷落、一成吹醒。柔红不耐，暗香犹好，觑著翻成不忍。春心减尽眼长闲，更肯被、游丝牵引。,宋,词
无题,贺铸,思前别。记时节。美人颜色如花发。美人归。天一涯。娟娟姮娥，三五满还亏。翠眉蝉鬓生离诀。遥望青楼心欲绝。梦中寻。卧巫云。觉来珠泪，滴向湘水深。愁无已。奏绿绮。历历高山与流水。妙通神。觉知音。不知暮雨朝云、何山岑。相思无计堪可比。珠箔雕阑集千里。漏将分。月窗明。一夜梅花忽开、疑是君。,宋,词
无题,吴文英,酹清杯问水，惯曾见、几逢迎。自越棹轻飞，秋莼归后，杞菊荒荆。孤鸣。舞鸥惯下，又渔歌、忽断晚烟生。雪浪闲销钓石，冷枫频落江汀。长亭。春恨何穷，目易尽、酒微醒。怅断魂西子，凌波去杳，环佩无声。阴晴。最无定处，被浮云、多翳镜华明。向晓东风霁色，绿杨楼外山青。,宋,词
无题,无名氏,初酒醒，乍衣单。褪著裙儿侧著冠。门外小桥寒食夜，月明人去杏花残。,宋,词
无题,辛弃疾,问何年，此山来此，西风落日无语。看君似是羲皇上，直作太初名汝。溪上路。算只有、红尘不到今犹古。一杯谁举。笑我醉呼君，崔嵬未起，山鸟覆杯去。须记取。昨夜龙湫风雨。门前石浪掀舞。四更山鬼吹灯啸，惊倒世间儿女。依约处。还问我、清游杖屦公良苦。神交心许。待万里携君，鞭笞鸾凤，诵我远游赋。,宋,词
種蘭,周紫芝,桃杏花中偶並欄，依然風味是幽蘭。莫因移種長安市，不作春山一様看。,唐,绝句
垂虹晚望,釋法照,老眼青青望洞庭，虹垂斷岸月初生。滔滔橋下無情水，不爲吳王洗甲兵。,唐,绝句
去年,王十朋,去年今日別吾家，我鬢蒼然爾未華。日似去年人不見，鬢毛白盡眼添花。,唐,绝句
題丁氏堂六言四首  其四,劉一止,翠峰欲並眉嫵，艷蘂難爭臉紅。昔日寒年枯木，何如此箇家風。,唐,其他
九日次韵次公  其二,韓淲,紛紛下視三家市，人物悲歡逐年歲。吾儕禿髮帽簷斜，不見黄花也須醉。,唐,绝句
无题,陈著,杏苑长春，椿姿耐老。画堂琴幌融融调。生涯分付宁馨儿，西园手种闲花草。露浴明河，风浮素颢。桂花著蕊今年早。佳占端的在孙枝，明年寿席唲呕笑。,宋,词
絕句,無名氏,石沈遼海闊，劒別楚山長。會合知無日，離心滿夕陽。,唐,绝句
无题,晁补之,跨鹤扬州一梦回。东风佛面上平台。阆苑花前狂覆酒。拍手。东风骑凤却教来。谪好伯阳丹井畔。官满。平台还见片帆开。上界虽然官府好。总道。散仙无事好追陪。,宋,词
无题,张孝忠,爱寻水竹添情况。任云卧、溪边石上。衔杯乐圣成游荡。不为弓弯舞样。北湖迥、风飘彩舫。□笑击、冯夷薄相。致身福地何萧爽。莫道居夷太枉。,宋,词
宜興山房十首  其一○,李曾伯,稚子敲門喚起休，金烏早照屋山頭。飯餘欲看蟠松去，可是今朝作雨不。,唐,绝句
无题,吴泳,春事阑斑，桐花烂漫，不堪凤栖。叹交枰世道，容容是福，危航宦海，了了成痴。邵子豪情，乐天狂态，六十六年才觉非。溪山畔，要看承风月，舍我其谁。文章高下随时。料织锦应须用锦机。愧老无健笔，高凌月胁，病无佳句，下解人颐。君昔东坡，我今韩愈，造化一炉如小儿。都休管，看龟翻荷露，燕落芹泥。,宋,词
桐廬縣仙人洞十題 碧雞,黄裳,翠碧笙簧羽與聲，有時離合不留情。清多本是仙家物，長向秋風獨自鳴。,唐,绝句
无题,叶梦得,一醉年年今夜月，酒船聊更同浮。恨无羯鼓打梁州。遗声犹好在，风景一时留。老去狂歌君勿笑，已拚双鬓成秋。会须击节溯中流。一声云外笛，惊看水明楼。,宋,词
无题,朱敦儒,歌锺列。公堂盛会酬佳节。酬佳节。皇恩宣布，早梅争发。舞场椎鼓催回雪。金壶镟酒琼酥热。琼酥热。今朝不饮，几时欢悦。,宋,词
樹下二首  其一,劉敞,中庭兩佳樹，密葉如翠帷。擢幹一何高，鋪陰被前墀。清風自翩翻，正晝無炎曦。拱揖在我前，我常往參之。隱几旦復暮，卷書坐忘疲。安知非華屋，聊以庇蔭爲。瑤室隕帝辛，璧臺喪周姬。由來滅亡禍，不爲草野施。偃仰更何顧，欣歡方在兹。,唐,诗
寄友人,陳標,杜甫在時貪入蜀，孟郊生處却歸秦。如今始會麻姑意，借問山川與後人。,唐,绝句
別張君玉二首  其二,王質,白雲黄鶴會相逢，湖北江南故楚宮。拭目文章王八座，叩頭勳業趙三公。今朝側耳聽奇偉，何日投身佐事功。公到京師相記憶，蘆花江上竹竿風。,唐,律诗
无题,赵师侠,风波平地，尘埃扑面，总是争名竞利。悟时不必苦贪图，但言任、流行坎止。忽来忽去，何荣何辱，天也知人深意。一帆风送过桐江，喜跳出、琉璃井里。,宋,词
无题,无名氏,生贤时协。正炎官直午，日周三浃。门左垂弧，眉间喜色，尽道降神嵩岳。百里葱葱和气，总向蓝田会合。称庆旦，见吏民鼓舞，欢声和洽。玉叶。斟劝处，一饮流霞，红艳生双颊。钜竹槐松吟哦乐，指日荣膺异渥。皇上渴思经济，环召为霖作楫。快人望，愿长生，须与绛人同甲。,宋,词
无题,赵士,造化有深功，缀就梢头黄蜡。剪刻翻成新样，与江梅殊别。半开微露紫檀心，萧洒对风月。素手偏宜折取，向乌云斜插。,宋,词
无题,翁合,世事今如许。祗先生、寿身寿国，尚堪撑拄。一脉宽仁忠厚意，留到如今可数。问谁是、擎天一柱。名节难全官职易，这娥眉、肯效争妍妒。几而作，色斯举。沧州万顷舟横渡。对和风、桃花流水，一蓑烟雨。亲得紫阳传正印，且作斯文宗主。世望皋夔伊傅。天意须酬平治愿，抚参同、一卷长生谱。平治了，仙为侣。,宋,词
无题,赵长卿,杨花飞尽莺声涩。杜娟唤得春归急。病酒起来迟。娇慵懒画眉。宝奁金鸭冷。重唤烧香饼。著意炼龙涎。纤纤手逴烟。,宋,词
无题,魏了翁,昨夕相逢。烟苞沁绿，月艳羞红。旭日生时，初春景里，太极光中。别来三日东风。已非复、吴中阿蒙。须信中间、阴阳大造，雨露新功。,宋,词
春景 落花香滿泥 其一,劉辰翁,春去如流水，落花忙又忙。晴泥空滿眼，陳迹尚餘香。無計留枝上，愁人香路旁。雨餘金谷土，風動馬嵬囊。拾翠遺鴻爪，飛紅入燕梁。遥憐妝墮馬，寸步斷人腸。,唐,诗
次韵子由初到陳州二首  其一,蘇軾,道喪雖云久，吾猶及老成。如今各衰晚，那更治刑名。懶惰便樗散，疏狂託聖明。阿奴須碌碌，門戶要全生。,唐,律诗
訪葉靈淵,于石,細路如蛇盤，山根復山巔。振衣上千仞，頓覺天地寬。四山朗開豁，斜陽淡平川。溪淺不可舟，橋斷衣可搴。依依桑柘村，翳翳井里烟。老翁古柳樞，扶杖白垂肩。問途入深巷，蒲柳隠敗垣。忽得幽人居，一室靜且安。中有插架書，外有負郭田。種秫可釀酒，枕書時醉眠。自言居家好，笑我行路難。欲分清溪尾，著我屋數椽。踏月兩相過，亦足陶情歡。子雖愛我厚，我亦愧子言。天涯倦遊客，豈不懷故山。抱薪煮白石，岸巾曝晴簷。興來或杖履，松陰弄潺湲。如此豈不樂，胡爲復盤桓。泠然御風去，月暮孤雲寒。,唐,诗
无题,方岳,有美人兮，铁石心肠，寄春一枝。喜藓生龙甲，那因雪瘦，月横鹤膝，不受寒欺。云卧空山，梦回孤驿，生怕渠嗔未敢诗。江头路，问销魂几许，索笑何时。赋成字字明珠。君莫倚、家风旧解题。叹水曹安在，飘然欲去，逋仙已矣，其与谁归。烟雨愁予，江山老我，毕竟岁寒然后知。微酸在，尽危谯斜倚，残角孤吹。,宋,词
无题,魏了翁,曾记刘安鸡犬，误随鼎灶登仙。十年尘土涴行缠。怪见霞觞频劝。会合元非择地，乖逢宁得非天。妇闻风月正б娟。亲泼床头醅面。,宋,词
自彭田鋪至湯田道旁梅花十餘里,楊萬里,一行誰栽十里梅，下臨溪水恰齊開。此行便是無官事，只爲梅花也合來。,唐,绝句
无题,周密,烟水阔。高林弄残照，晚蜩凄切。碧砧度韵，银床飘叶。衣湿桐阴露冷，采凉花、时赋秋雪。叹轻别。一襟幽事，砌蛩能说。客思吟商还怯。怨歌长、琼壶暗缺。翠扇恩疏，红衣香褪，翻成消歇。玉骨西风，恨最恨、闲却新凉时节。楚箫咽。谁倚西楼淡月。,宋,词
无题,方千里,参差凤铎鸣高屋。渐惊觉、清眠熟。看夕阳倒影花阴速。双燕子、归来宿。几曲危肠愁易束。问雪鬓、何时重绿。料想此情同，应暗损、香肌玉。,宋,词
嘉禾百詠 楊姑廟,張堯同,孝德襄陵久，天然與衆殊。生男不能養，應合愧楊姑。,唐,绝句
正月十五日夜月,白居易,歲熟人心樂，朝遊復夜遊。春風來海上，明月在江頭。燈火家家市，笙歌處處樓。無妨思帝里，不合厭杭州。,唐,律诗
无题,刘辰翁,银河下若木。暖涨一川春雾绿。白凤徘徊清淑。似沉水无烟，礜汤千斛。柔肌暗粟。想临流、娇喷轻触。空恨恨，何人热恼，却忆冷泉掬。酥玉。未谙汤沐。深又浅、荡摇心目。云蒸雨渍翻覆。泛影浮红，飘飘相逐。裳衣还未欲。蓦自怪、野鸳双浴。华清远，寒猿夜绕，落月可能漉。,宋,词
无题,曹勋,冻云阁雨，长风送雪，万里无凝滞。斜斜整整，纯白入素，应同太始。袁巷萧条，冷光寒透，有人曾至。但圆虚上下，澄明莹洁，如□□、混元气。时听松篁泻坠。任山川、珠联玉缀。一尘不染，一毫不现，真空妙治。祥应三白，润归多稼，已成丰岁。待收拾大翁，茶盐贺喜，兴村东醉。,宋,词
連日治圃至山亭又作五字四首  其三,陸游,好竹千竿翠，新泉一勺冰。殘蕪襯落日，老木上寒藤。細磴欹難過，危欄曲可憑。歸時忽已暮，點點數漁燈。,唐,律诗
无题,姜特立,丹桂一枝芳，陡觉秋容静。月里人间总一般，共此扶疏影。枕畔忽闻香，夜半还思省。争奈姮娥不嫁人，寂寞孤衾冷。,宋,词
稱心寺中島,方干,水木深不極，似將星漢連。中州唯此地，上界別無天。雪折停猨樹，花藏浴鶴泉。師爲終老意，日日復年年。,唐,律诗
无题,汪莘,金风玉露，洗出乾坤体。乘兴到前村，见一片、清溪无底。竹篱茅舍，鸡犬两三家，寻渔父，问湘灵，拄杖斜阳里。青春误我，白发今如此。幸自识方壶，有个人，神通游戏。涧边野鹤，岩上忽孤云，倾浊酒，对黄花，又似东篱子。,宋,词
无题,无名氏,帘移碎影，香褪衣襟。旧家庭院嫩苔侵。东风过尽，暮云锁、绿窗深。怕对人、闲枕剩衾。楼底轻阴。春信断、怯登临。断肠魂梦两沈沈。花飞水远，便从今、莫追寻。又怎禁、蓦地上心。,宋,词
无题,杨泽民,征车将动，愁不成歌，对颦翠叶。静掩兰房，香铺卧鸭烟罢唼。别后羞看霓裳，更把筝休轧。频数更筹，乍寒孤枕偏怯。尝为霜髭，弄纤纤、向人轻镊。旧词新句，幽窗时时并阅。药饵衣衾，愁顿放、一番行箧。朝晚归家，又烦春笋重叠。,宋,词
敘懷寄高推官,齊己,搜新編舊與誰評，自向無聲認有聲。已覺愛來多廢道，可堪傳去更沽名。風松韻裏忘形坐，霜月光中共影行。還勝御溝寒夜水，狂吟衝尹甚傷情。,唐,律诗
武康道中,釋文珦,又過防風舊國西，客懷煙景兩淒淒。青山環繞疑無路，白水分流盡入溪。竹外野祠荒甃缺，柳邊漁戶草廬低。萍蓬漂轉成何事，不及林猿有定棲。,唐,律诗
和叔夏視穫三首  其二,胡寅,莫嗤公子務農時，后稷生民亦嶷岐。稻割黄金鐮似月，汗揮白雨袂連帷。願趨座上雞和黍，未種胸中棗與梨。此樂若嫌兒輩覺，後知何以頼先知。,唐,律诗
无题,韩淲,静乐堂中禅悦身。相家庆袭两家春。瑶池云气冲霄鹤，兰砌风标瑞世麟。华屋邃，宝杯新。年年秋与月常明。笙箫且奏长生曲，宣劝还看送喜频。,宋,词
和慎思重九考罷試卷書呈同院諸公,蔡肇,清秋官舍酒瓶空，滿袖黄花情所鍾。忽得數篇吟可老，絕知開口笑難逢。浮舟有底不歸去，戲馬猶能限莫從。江上鱸魚三尺許，西風欹枕夢魂濃。,唐,律诗
无题,无名氏,娟娟月，初未缺，忽沈西。桂枝残，寒兔下，惟见露脚斜飞。六宫歌笑奉瑶墀。一朝寂寞掩褘衣。夜星不动玉鸾嘶。沈沈何处，愁雾锁金扉。群仙瞻道范，肃驾到蓬池。紫清逸辔，飞电奔驰。又谁知。一世柔仪。椒涂玉钮金螭。赞圣主，膺天命，功勤曾佐雍熙。瑶天隔，玉闼低迷。五云高、绛府参差。往事如今好寻思。留得香笺镂管、写新诗。但看芳猷美，宝册传徽。隆名万古昭垂。,宋,词
无题,无名氏,凛冽苦寒时。万木凋枯力渐衰。昨夜前村深雪里，春回。庾岭南枝绽早梅。映月与清辉。驿使加鞭喜探回。风送馨香来小院，芳时。料想群花尚未知。,宋,词
頌古一百則  其二七,釋正覺,松直棘曲，鶴長鳧短。羲皇世人，俱忘治亂。其安也潜鱗在淵，其逸也翔鳥脫絆。無何祖禰西來，裏許得失相半。蓬隨風而轉空，船截流而到岸。箇中靈利衲僧，看取清凉手段。,唐,词
无题,吕渭老,雨洗檐花湿画帘。知他因甚地，瘦厌厌。玉人风味似冰蟾。愁不见，烟雾晓来添。烦恼旧时谙。新来一段事，未心甘。满怀离绪过春蚕。灯残也，谁见我眉尖。,宋,词
次韻李相公偶成,姚孝錫,簾鳥喚歸夢，竹風追夕凉。感時空有淚，却老分無方。流水依山白，孤雲带日黄。無人共尊酒，散髮卧藜牀。,唐,律诗
无题,张继先,彩云楼阁瑞烟平。雨初晴。月胧明。夜静天风，吹下步虚声。何处朝元归去晚，双凤小，五云轻。落花流水两关情。恨无凭。梦难成。倚遍阑干，依旧楚风清。露滴松梢人静也，开宝篆，诵黄庭。,宋,词
无题,无名氏,柳阴阴。水深深。风约双凫不自禁。碧波心。孤村桥断人迷路。舟横渡。旋买村醪浅浅斟。更微吟。,宋,词
无题,向子諲,南国风烟深更深。清江相结是庐陵。甘棠两地绿成阴。九日黄花兄弟会，中秋明月故人心。悲欢离合古犹今。,宋,词
无题,蔡伸,亭皋木叶下，原隰菊花黄。凭高满眼秋意，时节近重阳。追想彭门往岁，千骑云屯平野，高宴古球场。吊古论兴废，看剑引杯长。感流年，思往事，重凄凉。当时坐间英俊，强半已凋亡。慨念平生豪放，自笑如今霜鬓，漂泊水云乡。已矣功名志，此意付清觞。,宋,词
无题,葛郯,蓬莱一岛，卧长烟千柳，西溪幽趣。苜蓿盘中初日上，不把胾臑充俎，和月栽松，饶云买石，只此为家务。倚楹清啸，断霞斜倚天暮。闻道块磊浇胸，槎丫肝肺，动笔端风雨。壁上潇湘秋一帧，影落荻花洲渚。暗浦潮生，寒矶雪化，无复风尘虑。此时渔父，短蓑合在何处。,宋,词
上湖南孫漕四首  其四,廖行之,湘雨湘田處處同，誰知公意與天通。愛民天亦憂民事，望歲公應喜歲豐。自古强兵先足食，從今積粟可平戎。關中事業非難辦，要看他時第一功。,唐,律诗
无题,毛并,春意满南国，花动雪明楼。千坊万井，此时灯火隘追游。十里寒星相照，一轮明月斜挂，缥缈映红球。共嬉不禁夜，光彩遍飞浮。艳神仙，轰鼓吹，引遨头。文章太守，此时宾从敌应刘。回首生平旧事，未减当年风月，一醉为君酬。明日朝天去，空复想风流。,宋,词
壽實齋侍郎王先生,朱南杰,崧高維嶽誦生申，整頓乾坤屬舊臣。天下安危關出處，性中存養自真純。便歸紫橐酬公論，已草黄麻授正人。天爲皇家錫難老，願將霖雨福斯民。,唐,律诗
咏歸亭,馮椅,弓轉寒溪月一灣，下臨虎豹踞斕斑。林煙開處飛層閣，雲市窮頭護遠山。衿佩光陰弦誦裏，舟梁人物畫圖間。紅塵堆案那能到，只有漁舟自往還。,唐,律诗
龍圖閣學士贈銀青光祿大夫滕元發挽辭二首  其一,蘇頌,逸氣雄詞昔自將，文場獨立見軒昂。飛騰正近煙霄路，獻納嘗依日月光。去國丹心那易折，臨州惠愛想難忘。蓋棺未畢經綸志，精爽猶應在帝鄉。,唐,律诗
梅花集句  其一六○,李龏,幾夕疏林下，山花慰客心。哀猿自相叫，惟恐暮雲陰。,唐,绝句
无题,董颖,种陈谋，谓吴兵正炽。越勇难施。破吴策，唯妖姬。有倾城妙丽。名称西子。岁方笄。算夫差惑此。须致颠危。范蠡微行，珠贝为香饵。苎萝不钓钓深闺。吞饵果殊姿。素肌纤弱，不胜罗绮。鸾镜畔、粉面淡匀，梨花一朵琼壶里。嫣然意态娇春，寸眸剪水。斜鬟松翠。人无双、宜名动君王，绣履容易。来登玉阶。,宋,词
无题,洪皓,燕敞画堂深处。夜艾不知归去。忍醉作歌词，要引遏云奇趣。娇语。娇语。似劝老人休絮。,宋,词
无题,倪偁,竹里轩窗真可爱，况当暑退新凉。檐前岩桂向人芳。清阴团翠盖，金粟淡微黄。坐到夜深明月出，好风时度幽香。莫辞沈醉倒霞觞。一枝聊赠子，早冠绿衣郎。,宋,词
冬暮山舍喜標上人見訪,黃滔,寂寞三冬杪，深居業盡拋。逕松開雪後，砌竹忽僧敲。茗汲冰銷溜，鑪燒鵲去巢。共談慵僻意，微日下林梢。,唐,律诗
无题,魏了翁,无边春色。人情苦向南山觅。村村箫鼓家家笛。祈麦祈蚕，来趁元正七。翁前子后孙扶掖。商行贾坐农耕织。许知此意无今昔。会得为人，日日是人日。,宋,词
遊雍丘燕溪分韵作,賀鑄,捨轡步平陸，解襟俯清池。微風度修竹，瑟瑟生淪漪。梨華照晴影，暖雪正紛披。把酒久沈想，況與玉人期。,唐,律诗
无题,无名氏,自有松篁为伴侣。,宋,词
无题,张炎,重整旧渔蓑。江湖风雨多。好襟怀、近日消磨。流水桃花随处有，终不似、隐烟萝。南浦又渔歌。桃云泛远波。想孤山、山下经过。见说梅花都老尽，恁为问、是如何。,宋,词
无题,邓剡,笑钗符、恰正带宜男。还将寿花簪。早风薰竹醉，松凉鹤健，午坐存庵。三十六峰玉立，隔尘听玄谈。何似人难老，三十才三。闻得天边好语，第一流人物，偏重江南。满玻璃春绿，十载爱棠甘。青青鬓、尽堪图画，趁紫岩、年纪作枢参。却归宴、瑶池未晚，荷日红酣。,宋,词
寶公塔,曾極,六帝園陵墮劫灰，獨餘靈骨葬崔嵬。行人指點雲間鶴，喚得齊梁一夢回。,唐,绝句
无题,秦观,越艳风流，占天上、人间第一。须信道、绝尘标致，倾城颜色。翠绾垂螺双髻小，柳柔花媚娇无力。笑从来、到处只闻名，今相识。脸儿美，鞋儿窄。玉纤嫩，酥胸白。自觉愁肠搅乱，坐中狂客。金缕和杯曾有分，宝钗落枕知何日。谩从今、一点在心头，空成忆。,宋,词
无题,魏了翁,月落星稀露气香。烟销日出晓光凉。天东扶木三千丈，一片丹心似许长。淇以北，洛之阳。买花移竹且迷藏。九重阊阖开黄道，未信低回两鬓霜。,宋,词
无题,沈瀛,画戟霜匀，谯门风动，满城和气氤氲。一年好事，今朝属东君。歌管欢迎五马，金章烂、华毂朱轮。班春了，归来燕寝，香重烛花轻。盈盈。春酒暖，金幡彩胜，霞袂云旌。算重重佳庆，都聚今辰。且听雪儿歌罢，称寿处、兰玉诜诜。新春暖，貂蝉象服，同日感皇恩。,宋,词
和陳魯山十詩以孟夏草木長遶屋樹扶疏爲韵  其四,陸游,櫻酪事已過，角黍配夏熟。尚憶少小時，綵縷繫腕玉。此生本幻戲，衰態轉眼足。三郎老無憀，始解嘆絲木。,唐,律诗
保叔塔,楊蟠,寂寥千古事，今日有誰登。落日雲間合，空中露幾層。,唐,绝句
无题,蔡伸,素秋向晚，岁华分付木芙蓉。萧萧红蓼西风。记得当时撷翠，拥手绕芳丛。念吹箫人去，明月楼空。遥山万重。望寸碧、想眉峰。翠钿琼珰谩好，谁适为容。凄凉怀抱，算此际、唯我与君同。凝泪际、目送征鸿。,宋,词
和鄧慎思重九考罷試卷書呈同院諸公二首  其二,李公麟,鞅掌棲遲一畝宮，憤聽更柝及晨鐘。黄華慰眼祗爾許，綠蟻於人亦漫逢。幾日囊篇賡不逮，三時庭步笑相從。近來尋却家山夢，投枕和衣睡更濃。,唐,律诗
龍鱗石,張玉孃,古石橫青壁，蒼蛟松下蟠。日斜山氣濕，瘦甲動餘寒。,唐,绝句
无题,无名氏,晓风严，正萧然兔园，薄雾微罩。梅渐弄白，耸危苞、匀胜胭脂，半点琼瑰小。望江南、信息何杳。纵寿阳妍姿，学就新妆，暗香须少。幽艳满寒梢，更游蜂舞蝶，浑无飞绕。天赋品格，借东皇施巧。孤根占得春前俊，笑雪霜、谩欺容貌。况此花高强，终待和羹，肯饶芳草。,宋,词
句,袁陟,瓊田收𥝧稏，玉溜注琅玕。,唐,词
无题,刘仙伦,吹箫人去行云杳。香篝翠被都闲了。叠损缕金衣。是他浑不知。冷烟寒食夜。淡月梨花下。犹自软心肠。为他烧夜香。,宋,词
无题,杨泽民,轻有鹅毛体，白如龙脑香。琼笋缀飞桷，冰壶鉴方塘。浑如瑶台阆苑，更无茅舍蓬窗。画阁自有梅装。贪耍罢弹簧。鼓舞沽酒市，蓑笠钓鱼乡。遐观自乐，吾心何必濠梁。待乔木都冻，千山尽老，更烦玉指劝羽觞。,宋,词
題畫山水障,張九齡,心累猶不盡，果爲物外牽。偶因耳目好，復假丹青妍。嘗抱野間意，而迫區中緣。塵事固已矣，秉意終不遷。良工適我願，妙墨揮巖泉。變化合羣有，高深侔自然。置陳北堂上，倣像南山前。靜無戶庭出，行已茲地偏。萱草憂可樹，合歡忿益蠲。所因本微物，況乃憑幽筌。言象會自泯，意色聊自宣。對玩有佳趣，使我心渺綿。,唐,诗
无题,舒亶,酒边陡觉罗衣暖。独倚黄昏看。寒鸦两两下楼东。著处暗云垂地、一重重。红炉欢坐谁能醉。多少看花意。谢娘也拟殢春风。便道无端柳絮、逼帘栊。,宋,词
无题,陈师道,匀红点翠。取次梳妆谁得似。风柳腰肢。尽日纤柔属阿谁。娇娇小小。却是寻春人较老。著便休痴。付与风流幕下儿。,宋,词
鼓吹曲辭 芳樹,元稹,芳樹已寥落，孤英尤可嘉。可憐團團葉，蓋覆深深花。遊蠭競攢刺，鬬雀亦紛拏。天生細碎物，不愛好光華。非無殲殄法，念爾有生涯。春雷一聲發，驚燕亦驚蛇。清池養神蔡，已復長蝦蟆。雨露貴平施，吾其春草芽。,唐,诗
證道歌  其二○,釋印肅,寂滅性中莫問覓，恰似他鄉迷路客。東西南北總無知，祇箇無知大奇特。,唐,绝句
讀香奩集詩戲效其體,陸游,金鋪一閉幾春風，咫尺心知萬里同。麝枕何曾禳夢惡，玉壺空解貯啼紅。畫愁延壽丹青誤，賦欠相如筆墨工。一事目前差自慰，月明還似未央中。,唐,律诗
无题,洪适,重华天子，长至奉神虞。九奏会轩朱。星晖云润东方晓，拜贶竹宫初。归来千乘护皇舆。瑞景集金铺。鸡竿高唱恩书下，惠露匝中区。,宋,词
龍女祠,岑參,龍女何處來，來時乘風雨。祠堂青林下，宛宛如相語。蜀人競祈恩，捧酒仍擊鼓。,唐,诗
无题,严仁,春风只在园西畔。荠菜花繁胡蝶乱。冰池晴绿照还空，香径落红吹已断。意长翻恨游丝短。尽日相思罗带缓。宝奁明月不欺人，明日归来君试看。,宋,词
无题,晏殊,二月春风，正是杨花满路。那堪更、别离情绪。罗巾掩泪，任粉痕沾污。争奈向、千留万留不住。玉酒频倾，宿眉愁聚。空肠断、宝筝弦柱。人间后会，又不知何处。魂梦里、也须时时飞去。,宋,词
无题,史浩,粉脸霞生一缕。掩映绿云秋水。言语更雍容，具足十分娇美。无比。无比。要比除非镜里。,宋,词
和運使修昇陽觀落成,吉康國,被命經營始，鳩工結構初。深嚴開殿奧，高敞稱樓居。室外飛簷巘，岩隈下屋渠。鐘聲薄霄漢，祠事走邱墟。遯世誰能灑，登高迥莫如。鶴遊三島駕，人望五雲車。綺井風光潤，疏寮月影舒。威儀模紫極，形勢鞏堪輿。池有泉球舊，壇空級石餘。霓旌那復下，絳簡更誰書。童子追前躅，愚生泣太虛。烟霞猶赫奕，松竹自扶疏。封號方連進，休祥已密儲。躋茲仁壽域，率土慶于胥。,唐,诗
无题,韩淲,道上疏梅花一树。人去人来，不管流年度。闲过南豅同散步。东风为我吹香去。试问青春今几许。明日新正，溪影横山暮。遮莫攀翻君且住。心儿却在题诗处。,宋,词
无题,辛弃疾,濮上看垂钓。更风流、羊裘泽畔，精神孤矫。楚汉黄金公卿印，比著渔竿谁小。但过眼、才堪一笑。惠子焉知濠梁乐，望桐江、千丈高台好。烟雨外，几鱼鸟。古来如许高人少。细平章、两翁似与，巢由同调。已被尧知方洗耳，毕竟尘污人了。要名字、人间如扫。我爱蜀庄沈冥者，解门前、不使徵书到。君为我，画三老。,宋,词
无题,姚述尧2,山县登高真胜事，满筵当代英奇。黄花无语笑东篱。龙山真鼠辈，巴岭漫羁栖。醉后风流情更好，笑谈落落珠玑。莫将乌帽任风吹。动容皆是舞，出语总成诗。,宋,词
春晚  其二,晁公遡,野樹交新葉，春江上晚潮。花泥粘落蘂，麥隴散疎苗。輕籟因風發，游塵著雨消。遥憐小山桂，久負楚辭招。,唐,律诗
无题,吴礼之,金菊间芙蓉，秋意未为萧索。临水见山庭院。伴玉人杯酌。携炉终日袅沈烟，氤氲篆文□。可惜被风吹散，把袖儿笼著。,宋,词
无题,吴潜,家山好，有底尚萦牵。马后乐听馀十载，眼前赤看也多年。滋味只如然。身外事，不用强探拈。自古几番成与败，从来百种丑和妍。细算不由贤。,宋,词
午睡,陸游,梅黄雨足喜初晴，投枕華胥夢已成。帳底香雲凝未散，手中書卷墮無聲。簟紋似水飛蠅避，鼻息如雷稚子驚。癡腹便便竟何有，已將嘲弄付諸生。,唐,律诗
甫里觀,周弼,天隨清調何人繼，幸有荒村故宅存。橘上蠹蟲應屢變，草間眠鴨尚能言。池亭暮雪兼風起，籬落春潮带雨渾。人啖菊苗終竟別，屠沽猶自不登門。,唐,律诗
无题,翁元龙,春心莫共花争发。花开不管连环缺。梦断小楼空。杜鹃啼晓红。眼看连理树。纤手移筝柱。调遍错成声。无人知此情。,宋,词
和孔武仲金陵九咏 天慶觀,蘇轍,興廢不可必，冶城今靜祠。松聲聞道路，竹色凈軒墀。江近風雲改，亭深草木滋。孤墳弔遺直，狂闇閔元規。,唐,律诗
林居,文同,宿髪未暇梳，林居且辰詣。鮮暉散清滴，濕濕滿衣袂。仄行蓋前礙，傾視因遠翳。野意浩盈懷，曾忘傲公退。,唐,律诗
湖州歌九十八首  其九一,汪元量,江南郡守列金階，內裏華筵日日排。文武官僚多二品，還鄉盡带虎頭牌。,唐,绝句
无题,李石,一春闲却花时候。小阁幽窗长独守。晴云南浦梦还空，初月西楼眉也皱。马嘶何日门前柳。脉脉盈盈相见后。心头有事不难知，面上看谁真个瘦。,宋,词
憶遊金華洞一首寄婺守陳子文,韋驤,不到金華四十年，碧溪深洞想依然。故人爲郡應多暇，何日雙旌翠靄邊。,唐,绝句
无题,无名氏,喜气乘龙步步春。梅花影里送君行。君行直到蓝桥处，一见云英便爱卿。鸾鹤舞，凤凰鸣。群仙簇拥绿衣人。我嗏有句叮咛话，千万时思望白云。,宋,词
霓裳詞十首 六,王建,弦索摐摐隔綵雲，五更初發一山聞。武皇自送西王母，新換霓裳月色裙。,唐,绝句
彦周以詩見寄次韻,釋德洪,兩詩護宗旨，萬仞仰峻嶺。攀緣不可及，妙語出鋒穎。鈍根遭譏訶，正坐不勇猛。譬如策疲羸，强以扛九鼎。頑冥雖難化，豈不發深省。坐令跛驢心，奮迅起馳騁。愛君辯縱横，又畏面嚴冷。直諒有如子，敢不加虔詗。尚記笑語時，水軒同煮茗。池閑如鏡空，倒蘸垂楊影。歸來渡湘江，一葉浮萬頃。舟中亦曬藥，欲以駐頽景。君儻終不瞋，藥盡更當請。,唐,诗
无题,魏掞之,挂天师，撑著眼，直下觑。骑个生狞大艾虎。闲神浪鬼，辟惵他方远方，大胆底，更敢来、上门下户。,宋,词
和陶丙辰歲八月中於下潠田舍穫,吳芾,淵明事南畝，躬自穫巖隈。雖復竭吾力，却得舒我懷。所收既不薄，卒歲事可諧。隣家相慰勞，競持酒與雞。留連相酬酢，入夜未能迴。回思往歲歉，舉目俱堪哀。憂心今幸釋，笑口何妨開。須傾瓦盆盡，須放玉山頹。已是從吾好，寧憂與世乖。任他田父哂，未足爲高棲。,唐,诗
贈魏國憲穆公主挽歌詞二首 一,權德舆,漢制榮車服，周詩美肅雍。禮尊同姓主，恩錫大名封。外館留圖史，陰堂閉德容。睿詞悲薤露，千古仰芳蹤。,唐,律诗
雪夜,趙葵,酒力欺寒淺，心清睡較遲。梅花擎雪影，和月度疏籬。,唐,绝句
无题,无名氏,天仪安豫洽无为。九域被雍熙。鸾刀亲割升圭瓒，清庙展孝思。箫韶九变皇灵格，嘏告显深慈。精诚动感归能飨，福祚衍金枝。,宋,词
无题,张孝祥,蘼芜白芷愁烟渚。曲琼细卷江南雨。心事怯衣单。楼高生晚寒。云鬓香雾湿。翠袖凄馀泣。春去有来时，春从沙际归。,宋,词
无题,姜夔,摘蕊暝禽飞，倚树悬冰落。下竺桥边浅立时，香已漂流却。空径晚烟平，古寺春寒恶。老子寻花第一番，常恐吴儿觉。,宋,词
无题,李之仪,回首芜城旧苑。还是翠深红浅。春意已无多，斜日满帘飞燕。不见。不见。门掩落花庭院。,宋,词
懷德久仍調爽約  其一,許及之,南北峯高金突兀，短長橋遠碧琉璃。轉庵好借魚莊住，處士仙來剩欠詩。,唐,绝句
挽石應之提刑  其一,孫應時,天姥千年秀，西京萬石孫。蟬聯書雁塔，鼎盛說龍門。奮建光前躅，封胡藹後昆。寢門今日淚，悽斷不堪論。,唐,律诗
訓蒙絕句 古者以利爲本,朱熹,論性無非日用間，何須虛誕與深艱。昭昭萬事皆其理，只是功夫欲順難。,唐,绝句
大小藏巖,李綱,玉棺插徧兩巖傍，石罅開如小洞房。鍊就陽魂歸紫府，空餘靈骨此中藏。,唐,绝句
生日  其一,孫嵩,雲外荒村半掩扉，門孤事業與心違。悠悠歲月山林老，納納乾坤道路非。,唐,绝句
无题,吕胜己,墙角栽梅分两下。夹竹穿松，巧傍柴门亚。不似西湖明月夜。展开一片江南画。老子寻芳心已罢。为爱孤高，结约如莲社。清静界中观物化。憧憧门外驰车马。,宋,词
无题,无名氏,诗礼传家，不名则利，谁能袖手安常。惟君宽厚，无较短论长。且自深居简出，清闲处、管甚炎凉。年未老，方逾强仕，家富更平康。秋声，风欲作，蓂留一荚，伏暑将藏。大贤初度日，对此称觞。叹凤帏虽冷落，喜御兰、得宠专房。见说宁馨少长，螟雏箕、学更高强。得闲趣，山中宰相，何必事侯王。,宋,词
挽大溪姚祥叔即南,戴復古,慶門今獨盛，舊族有光華。日坐不欺室，天興積善家。山林娛晚境，書史是生涯。手種堂前桂，君看身後花。,唐,律诗
丙申重九前後得今日都無病一句成十首  其三,方回,今日都無病，沉吟算此生。誓將全晚節，懶復問脩程。畏事防憂患，收心入老成。近時學康節，更敢競時名。,唐,律诗
雜曲歌辭 踏歌詞 二,謝偃,逶迤度香閣，顧步出蘭閨。欲遶鴛鴦殿，先過桃李蹊。風帶舒還卷，簪花舉復低。欲問今宵樂，但聽歌聲齊。,唐,律诗
无题,柳永,追想秦楼心事，当年便约，于飞比翼。每恨临歧处，正携手、翻成云雨离拆。念倚玉偎香，前事顿轻掷。惯怜惜。饶心性，镇厌厌多病，柳腰花态娇无力。早是乍清减，别后忍教愁寂。记取盟言，少孜煎、剩好将息。遇佳景、临风对月，事须时恁相忆。,宋,词
恩義吟,邵雍,恩深者親，義重者君。恩義兩得，始謂之人。,唐,其他
无题,无名氏,炎图景运正延鸿。文思坐深宫。慈宁大养，乐事时奏宸聪。皇龄永，恩霈下，遍寰中。君王乘彩服，嫔御上瑶钟。年年诞节，就盈吉月，交庆流虹。欢洽意方浓。不觉仙游渺邈，但号泣苍穹。追慕念音容。诗书慈俭，配古追踪。躬行四德，谁知继、二南风。移盼俄空，宝鉴脂泽尘封。清都远，帝乡遥，杳难通。想云軿、还上瀛蓬。稽山何在，当年禹宅，万古葱葱。最难堪，潮头定，海波融。,宋,词
送王舍人彥正奉祠東歸,吳芾,去年趨召偶同時，每喜蒹葭玉樹依。偉論崢嶸從古少，高懷恬退似君稀。身遊紫禁方持橐，心著青山便拂衣。顧我滯留徒有愧，扁舟何日送東歸。,唐,律诗
白烏呈瑞賦附歌,孟簡,素德式昭兮何寫奕，玄質從化兮爲潔白。符仁孝兮叶佳冊，見祥瑞兮流聖澤。（見《文苑英華》卷八九）。,唐,词
詩三百三首 五十九,寒山,極目兮長望，白雲四茫茫。鴟鵶飽腲腇，鸞鳳飢徬徨。駿馬放石磧，蹇驢能至堂。天高不可問，鷦鵊在滄浪。,唐,律诗
无题,李清照,天上星河转，人间帘幕垂。凉生枕簟泪痕滋。起解罗衣、聊问夜何其。翠贴莲蓬小，金销藕叶稀。旧时天气旧时衣。只有情怀、不似旧家时。,宋,词
无题,周紫芝,春闲昼永。城下江深山倒影。净扫风埃。收拾烟光入句来。短窗闲倚。身似浮云门似水。谁伴馀年。结得青山一个缘。,宋,词
寄順適,胡仲弓,標格因詩總不羣，眼前餘子漫紛紛。江頭社裏新知己，文字行間舊識君。心事正須豪傑道，吟聲莫遣鬼神聞。歲寒消得梅花伴，肯共扁舟載白雲。,唐,律诗
蕭山祗園寺,丘丹,東晉許徴君，西方彥上人。生時猶定見，悟後了前因。靈塔多年古，高僧苦行頻。碑存纔記日，藤老豈知春。車騎歸蕭詧，雲林識許詢。千秋不相見，悟定是吾身。,唐,诗
即事有懷二首  其二,劉宰,濟世無長策，觀詩歎小明。悠悠忘夜永，淅淅聽秋聲。困躓鹽車驥，飛騰腐草螢。乖逢偶然爾，造物兩何情。,唐,律诗
无题,无名氏,关中有萧相，江左见夷吾。中兴帝赉良弼，休运应乾符。百五期过一日，十万声号半夜，南极灿晴虚。崧岳生申甫，河洛出图书。领坡仙，陪橐从，镇潜都。九重作夜有梦，问到北岩无。须信建溪桃李，难驻商川舟楫，归去伴都俞。岁伴南山寿，日拱北辰居。,宋,词
无题,无名氏,天高气爽，正金风玉露，安排秋节。株守蓬窗无寸效，自愧才非人杰。那更家贫，又添丁累，料想无奇骨。新章褒美，天然好语还发。堪羡力薄无储，宾庖萧萦，乏礼延佳客。多谢诸公来宠贲，虽有一瓯春雪。玉果未圆，犀钱须办，早早为君说。恐辜珠玉，小词聊且权折。,宋,词
宿東魯父居二首  其二,張耒,郡國何時極，羈愁觸處生。望隨天不盡，春共野兼平。烟樹淮南闊，漁鹽楚俗輕。飄零五年別，歎息鬢毛更。,唐,律诗
句  其一,李元亮,人閑知晝永，花落見春深。,唐,诗
享文恭太子廟樂章,許孟容,觴牢具品，管弦有節。祝道寅恭，神儀昭晰。桐珪早貴，象輅追設。罄達樂成，降歆豐潔。,唐,其他
无题,张炎,波明昼锦，看芳莲迎晓，风弄晴碧。乔木千年长润屋，清荫图书琴瑟。龟甲屏开，虾须帘卷，瑶草秋无色。和熏兰麝，彩衣欢拥诗伯。溪上燕往鸥还，笔床茶灶，筇竹随游屐。闲似神仙闲最好，未必如今闲得。书染芝香，驿传梅信，次第来云北。金尊须满，月光长照歌席。,宋,词
无题,洪适,二月垂杨花糁地。荻芽迸绿春无际。细雨斜风浑不避。青笠底。三三两两鸣桹起。新妇矶边云接袂。女儿浦口山堆髻。一拥河豚千百尾。摇食指。城中虚却鱼虾市。,宋,词
龍潭,趙方,靜深空洞碧沉沉，鑑影分明照我心。照我心於何處是，潛龍時見普甘霖。,唐,绝句
曉寒二首  其二,楊萬里,春光喚入百花叢，寒力平欺兩鬢蓬。吹亂衆紅還復整，海棠却不怕東風。,唐,绝句
春日玄武門宴羣臣,太宗皇帝,韶光開令序，淑氣動芳年。駐輦華林側，高宴柏梁前。紫庭文珮滿，丹墀衮紱連。九夷簉瑤席，五狄列瓊筵。娛賓歌湛露，廣樂奏鈞天。清尊浮綠醑，雅曲韻朱弦。粵余君萬國，還慙撫八埏。庶幾保貞固，虛己厲求賢。,唐,诗
无题,张幼谦,同年同日又同窗。不似鸾凰。谁似鸾凰。石榴树下事匆忙。惊散鸳鸯。拆散鸳鸯。一年不到读书堂。教不思量。怎不思量。朝朝暮暮只烧香。有分成双。愿早成双。,宋,词
无题,晁端礼,霖雨成功，堂称继美，旧说安阳家世。峻岳降神，长庚应梦，佳辰况当秋霁。玉函金篆，帝锡与、寿眉齯齿。向清时、便告老，尽取貂蝉轻弃。把朝庭旧勋屈指。有谁人似此，能全终始。谤书顿释，先芬未泯，君王自为知己。看花临水。算已号、醉吟居士。奈苍生，尚满望、谢公重起。,宋,词
李參政折贈黄香梅與八詠俱至用韻以謝  其二,魏了翁,犀鎮簾帷風綽開，當庭恰似剪花回。眉間一點看渾似，笑領江南春信來。,唐,绝句
清醒,薛嵎,獨懷忠憤赴湘中，舉國昏昏志不同。漁父笑君君亦笑，煙波相望各西東。,唐,绝句
无题,晏几道,小绿间长红。露蕊烟丛。花开花落昔年同。惟恨花前携手处，往事成空。山远水重重。一笑难逢。已拼长在别离中。霜鬓知他从此去，几度春风。,宋,词
无题,无名氏,翠屏罗幕遮前后。舞袖翻长寿。紫髯冠佩御炉香。看取明年归奉、万年觞。今宵池上蟠桃席。咫尺长安日。宝烟飞焰万花浓。试看中间白鹤、驾仙风。,宋,词
无题,陈允平,帘垂鸱尾阁，桂花风、天香满黄扉。向郁罗霄汉，朝回金阙，心运璇玑。一点元台初度，八表共清辉。紫塞烟尘静，捷羽东飞。此际钱塘江上，爱月仍夜色，潮正秋期。想波仙冰妹，同日宴瑶池。报龙楼、玉音宣劝，赐紫金、杯泛日中葵。庆千秋，醉长生酒，歌太平诗。,宋,词
无题,周邦彦,缕金翠羽。妆成才见眉妩。倦倚绣帘，看舞风絮。愁几许。寄凤丝雁柱。春将暮。向层城苑路。钿车似水，时时花径相遇。旧游伴侣。还到曾来处。门掩风和雨。梁间燕语。问那人在否。,宋,词
无题,姚勉,薄晚收残暑。叹西风、暗换流年，又还如许。鸦背斜阳初敛影，云淡新凉天宇。人袖手、阑干凝伫。邻笛唤将乡思动，听秋声、又入梧桐雨。秋到也，尚羁旅。故人只在江南渚。想应嫌、久恋东华，软红尘土。寄远裁衣知念否，新月家家砧杵。魂梦想、鹅黄金缕。雁影不来天更远，写书成、欲寄恁谁与。知客恨，两蛩语。,宋,词
陋居一首,蘇籀,平生甕牖蔀茆菁，江左那無寸土寧。遊宦飄然紆幕燕，陋居粗有讀書螢。浮生佛脚須當抱，亂世儒衣便欲停。天定災祥在淫善，北溟安得勝南溟。,唐,律诗
第八十七幽棲上堂頌,釋義青,驀路相逢借問由，寸心莫便與他酬。雖然重擔教人待，終是慚顔暗地羞。,唐,绝句
擬古六首  其一,曾協,濯濯春月柳，低映金張宅。風光到飛絮，枝頭少顔色。榮華豈不好，歲晚負賞識。堅貞自中心，君看松與柏。,唐,律诗
長安道中悵然作三首  其三,宋祁,城闕今安在，關河昔所憑。種祠秦故畤，抔土漢諸陵。花樹圓排薺，樓雲淡引繒。南山不改色，千古恨相仍。,唐,律诗
田家四時  其四,郭祥正,田事今云休，官輸亦已足。刈禾既盈囷，採薪又盈屋。牛羊各蕃衍，御冬多旨蓄。何以介眉壽，甕中酒新熟。,唐,律诗
无题,某两地,为爱金陵佳丽。乃分符来此。拥麾忽又向淮东，便咫尺、人千里。画鼓一声催起。邦内人齐跪。江山有兴我重来，斟别酒、休辞泪。,宋,词
无题,朱敦儒,放船纵棹，趁吴江风露，平分秋色。帆卷垂虹波面冷，初落萧萧枫叶。万顷琉璃，一轮金鉴，与我成三客。碧空寥阔，瑞星银汉争白。深夜悄悄鱼龙，灵旗收暮霭，天光相接。莹澈乾坤，全放出、叠玉层冰宫阙。洗尽凡心，相忘尘世，梦想都销歇。胸中云海，浩然犹浸明月。,宋,词
无题,曹勋,禁篽芙蓉秋气凉。新枨启待满林霜。旨甘初荐摘青黄。乍剖金肤藏嫩玉，吴盐兼味发清香。圣心此意与天长。,宋,词
江行即事八首  其一,李綱,千里江山圖畫中，嶠南浙右豈殊風。煙浮嵐彩重重碧，日染波光灑灑紅。蟻釀蟹螯情不淺，筆牀茶竈興相同。扁舟入手吾何事，歸去梁谿作釣翁。,唐,律诗
送何起巖之江東,陳傅良,苦吟海內知音少，獨往江東問政頻。我亦他山於此別，世無吾黨更誰親。六朝故實皆新句，一代風流尚幾人。話次儻懷無恙否，爲將衰惰再三陳。,唐,律诗
无题,晁补之,去年暑雨钩盘，夜阑睡起同征辔。今年芳草，齐河古岸，扁舟同舣。萍梗孤踪，梦魂浮世。别离常是。念当时绿鬓，狂歌痛饮，今憔悴、东风里。此去济南为说。道愁肠、不醒犹醉。多情北渚，两行烟柳，一湖春水。还唱新声，后人重到，应悲桃李。待归时，揽取庭前皓月，也应堪寄。,宋,词
无题,无名氏,题得相思字数行。起来桐叶满纱窗。秋光欲雨棋声泻，粉帐不容花露香。新寂寞，旧疏狂。玉炉消息记钱塘。小阑立遍红蕉树，一带残云趁月黄。,宋,词
无题,王之道,出户绣帘垂。拂面从他细细吹。乘兴有谁招访戴，难为。暖帐薰炉醉不知。闲看逐风时。欲著梅花又却飞。雅兴佳人回舞袂，相宜。试比冰肌可煞肥。,宋,词
送劉景文兩浙西路都監,晁補之,劉侯八尺力如虎，遣守黄河千里堤。閉門寒郊似深隠，蟲響秋巷牆懸梨。我官北門四換歲，訪飲屢過城濠西。雁飛不到建章闕，欲往何異車無輗。詩篇驚人衆側耳，蚤有高譽無卑栖。詔綏兵馬吳八郡，畫船下汴光生蜺。西湖靈隠天下冠，幽人釋子多招提。松林竹塢我行地，拂拭定有塵埃題。山堂清酒小泥赤，吳歌白紵雙蛾低。少年放意入雲水，只今塊坐愁冠笄。君行日夜向佳景，洞庭霜落羞鰅鮧。莫誇能飯便鞍馬，閩琛海賮通蠻谿。時平游宦行樂耳，屬有佳客須頻携。明年我亦丐一邑，扁舟江上隨鳧鷖。,唐,诗
无题,赵彦端,云暗青丝玉莹冠。笑生百媚入眉端。春深芍药和烟拆，秋晓芙蓉破露看。星眼俊，月眉弯。舞狂花影上栏干。醉来直驾仙鸾去，不到银河到广寒。,宋,词
出塞即事二首 二,顧非熊,賀蘭山便是戎疆，此去蕭關路幾荒。無限城池非漢界，幾多人物在胡鄉。諸侯持節望吾土，男子生身負我唐。廻望風光成異域，誰能獻計復河湟。,唐,律诗
秋日寄滿子權,王令,樓前暮靄暗平林，樓上人愁意思深。未必薄雲能作雨，從來秋日自多陰。三年客夢迷歸路，一夜西風老壮心。欲作新聲寄遺恨，直弦先斷淚盈琴。,唐,律诗
无题,葛立方,弄月黄昏，封霜清晓，数枝影堕溪滨。化工先手，幻出一番新。片片雕酥碾玉，寒苞似、已泄香尘。聊相对，畸人投分，尊酒认荀陈。吾年，今老矣，佳人薄相，笑插林巾。愧苍颜白发，回授乌云。玉镜台边试看，相宜是、浅笑轻颦。君知否，寿阳额上，不似鬓边春。,宋,词
无题,无名氏,王母当年，瑶池会、曾充坐客。对良辰为寿，复逢佳节。屈指重阳才五，明朝月已圆如璧。这夫人、真与柏舟姜，同年德。佳气霭，看葱郁。称觞处，多欣色。更萱庭斑戏，桂芳品列。未逊轲亲机教力，且如络秀声煊赫。问金花、锡宠自谁加，河东薛。,宋,词
悼鶴,魏野,誰折仙禽足，經旬致枉終。讎宜天與報，恨使我難窮。風月猶疑慘，園林頓覺空。殷勤親起塚，只在草堂東。,唐,律诗
无题,包荣父,雅意浯亭宽碧，何心禁路宽华。芝兰玉树侍臣家。一段洛滨图画。庆事两年亲见，今年福寿堪夸。更从头上人添些。却是八千岁也。,宋,词
又三首  其三,范祖禹,能助君成聖，惟知諫必從。徽音推二后，盛治見三宗。虚扆翔丹鳳，仙輴駕玉龍。凄凉厚陵路，墓木拱高峰。,唐,律诗
雜曲歌辭 輕薄篇二首 一,僧貫休,繡林錦野，春態相壓。誰家少年，馬蹏蹋蹋。鬬雞走狗夜不歸，一擲賭却如花妾。惟云不顛不狂，其名不彰。悲夫！。,唐,词
翠微山居詩  其二五,釋沖邈,高高峰頂恣情田，買斷清閑不用錢。堪笑白雲無定止，被他風送出山前。,唐,绝句
寄題洋川與可學士公園十七首 書軒,呂陶,隱几坐幽軒，幽懷日疆慱。黄卷有聖賢，幾人知此樂。,唐,绝句
郊外晚望,宋無,野曠行人少，林荒夕照微。烟中一聲笛，何處牧兒歸。,唐,绝句
湖中夕泛歸南屏四絕  其三,釋道濟,出岸桃花紅錦英，夾堤楊柳綠絲輕。遥看白鷺窺魚處，衝破平湖一點青。,唐,绝句
徐十八晦落第,歐陽詹,嘉穀不夏熟，大器當晚成。徐生異凡鳥，安得非時鳴。汲汲有所爲，驅驅無本情。懿哉蒼梧鳳，終見排雲征。,唐,律诗
宿壇石驛六首  其三,韋驤,歸期尙遠路程賒，已覺秋林菊漸花。莫怪臨風多北望，琅邪山外寄吾家。,唐,绝句
无题,向子諲,月窟蟠根，云岩分种，绝知不是尘凡。琉璃剪叶金粟缀花繁。黄菊周旋避舍，友兰蕙、羞杀山樊。清香远，秋风十里，鼻观已先参。酒阑。听我语，平生半是，江北江南。经行处、无穷绿水青山。常被此花相恼，思共老、结屋中间。不因尔，芗林底事，游戏到人寰。,宋,词
无题,毛滂,记瞢腾，浓睡里，一片行云。未多时、梦破云惊。听辘轳，声断也，井底银瓶。不知罗带，等闲便、结得同心。系画船，杨柳岸，晓月亭亭。记阳关、断韵残声。被西风，吹玉枕，酒魄还清。有些言语，独自个、说与谁应。,宋,词
次韻陳慈明五絕句  其五,史彌寧,羨子尋詩盟未寒，鼎來健句壓還還。不妨小緩丹霄步，雨笠烟蓑伴我閑。,唐,绝句
比紅兒詩 四十九,羅虬,月落潛奔暗解攜，本心誰道獨單棲。還緣交甫非良偶，不肯終身作羿妻。,唐,绝句
无题,贺铸,沈侯销瘦。八咏新题就。惆怅酒醒兼梦后。带眼如何复旧。几时一叶兰舟。画桡鸦轧东流。新市小桥西畔，有人长倚妆楼。,宋,词
青村寺,陸游,十年淹泊望修門，臨水登山幾斷魂。短鬢星星身欲老，小樓微月宿青村。,唐,绝句
无题,向子諲,戏彩堂深翠幕张。南飔特地作微凉。葵花向日枝枝似，萱草忘忧日日长。门有庆，福无疆。老人星与酒生光。殷勤更假天吴手，倾泻西江入寿觞。,宋,词
句,向滈,人情甚似吳江冷，世路真如蜀道難。,唐,诗
无题,谭方平,富贵在何许，五十已平头。人生得失且笑，休遣两眉愁。管甚轮云世变，管甚风波世态，沙渚且盟鸥。止即尽教止，流即尽教流。田坷秫，山可簌，又何求。问天只觅穷健，游戏八千秋。好对梅花如粉，细剪烛花如豆，不改旧时游。翠袖更能舞，骑鹤上扬州。,宋,词
无题,柳永,佳景留心惯。况少年彼此，风情非浅。有笙歌巷陌，绮罗庭院。倾城巧笑如花面。恣雅态、明眸回美盼。同心绾。算国艳仙材，翻恨相逢晚。缱绻。洞房悄悄，绣被重重，夜永欢馀，共有海约山盟，记得翠云偷翦。和鸣彩凤于飞燕。间柳径花阴携手遍。情眷恋。向其间、密约轻怜事何限。忍聚散。况已结深深愿。愿人间天上，暮云朝雨长相见。,宋,词
花望之弄璋亭,孔平仲,開亭面峰島，來客慶桑弧。屢種藍田玉，新還合浦珠。海邊桃結子，天外鳳生雛。莫笑軒楹陋，高門即似于。,唐,律诗
无题,高观国,春烟澹澹生春水。曾记芳洲兰棹舣。岸花香到舞衣边，汀草色分歌扇底。棹沈云去情千里。愁压双鸳飞不起。十年春事十年心，怕说湔裙当日事。,宋,词
送人東遊,溫庭筠,荒戍落黃葉，浩然離故關。高風漢陽渡，初日郢門山。江上幾人在，天涯孤櫂還。何當重相見，尊酒慰離顏。,唐,律诗
无题,赵长卿,苇绡开得仙花，就中最有佳人似。香肌胜雪，千般揉缚，禁他风雨。缟夜精神，繁春标致，忍教孤负。怅潘郎去后，河阳满县，知他是、谁为主。多谢文章吏部。遇衔杯、不曾轻许。应知这底，无言情绪，难为分付。吹遍春风，耀残明月，总伤心处。待闲亭夜永，游人散后，作飞仙去。,宋,词
无题,张先,昨夜小筵欢纵。烛房深、舞鸾歌凤。酒迷花困共厌厌，倚朱弦、未成归弄。峡雨忽收寻断梦。依前是、画楼钟动。争拂雕鞍葱葱去，万千恨、不能相送。,宋,词
與致明對榻,劉子翬,勝會嘗連榻，還欣與子同。一燈寒夜永，殘夢雨聲中。道舊驚身老，談玄了性空。卜鄰今有約，泉石興何窮。,唐,律诗
无题,吴文英,老色频生玉镜尘。雪澹春姿，越看精神。溪桥人去几黄昏。流水泠泠，都是啼痕。烟雨轻寒暮掩门。萼绿灯前，酒带香温。风情谁道不因春。春到一分，花瘦一分。,宋,词
无题,赵长卿,露华清。天气爽、新秋已觉凉生。朱户小窗，坐来低按秦筝。几多妖艳，都总是、白雪馀声。那更、玉肌肤韵胜，体段轻盈。照人双眼偏明，况周郎、自来多病多情。把酒为伊，再三著意须听。销魂无语，一任侧耳与心倾。是我不卿卿，更有谁可卿卿。,宋,词
新晴二首  其一,許及之,入院餘旬浹，今朝始快晴。纔聞烏鵲語，已有蜜蜂聲。到眼花枝暖，粘鬚柳絮輕。重門無箇事，詩意正關情。,唐,律诗
敬和九鎖步虛詞 天關鎖,趙汝湜,雲墉高嵯峨，七蕤銜銅環。有象非有質，真儔得躋攀。九天著通籍，保我玉鍊顔。英英青旄節，悠悠款靈關。,唐,律诗
无题,王炎2,蔌蔌落红都尽，依然见此清姝。水沈为骨玉为肤。留得春光少住。鸳帐巧藏翠幔，燕钗斜亸纤枝。休将往事更寻思。且为浓香一醉。,宋,词
无题,汪元量,虬枝茜萼。使轻盈态度，香透帘幕。净洗铅华，浓抹胭脂，风前伴我孤酌。诗翁瘦硬□□□，断不被、春风熔铄。有陇头、折赠殷勤，又恐暮笳吹落。寂寞。孤山月夜，玉人万里外，空想前约。雁足书沈，马上弦哀，不尽寒阴砂漠。昭君滴滴红冰泪，但顾影、未忺梳掠。等恁时、环佩归来，却慰此况萧索。,宋,词
登虎丘西庵,韓淲,來訪西庵三畏堂，山林草樹只青蒼。劍池不洗行人恨，石上春風白日長。,唐,绝句
无题,陈允平,双溪墅。重见种玉锄云，采花研露。遥知绿野芳浓，锦堂燕子，迎门共舞。近前语。还问去年山馆，旧经行处。西风鸿水边上，惊千里苑，梅英乍吐。几度月昏霜晓，望驰天北，驿传湘渚。冷艳暗香春寒，剗地清苦。看看翠幄，青子江头路。才收尽、蛮烟瘴雨，初回轻暑。便忆南园趣。唤人况有，多情杜宇。此计非迟暮。都付与、和羹功成归去。海榴院落，长逢重午。,宋,词
道藏歌詩 十七,無名氏,今日慶元吉，億（一作「憶」）曾狀曲泉。法師及弟子，至德自然勳。,唐,词
裴將軍宅蘆管歌,岑參,遼東九月蘆葉斷，遼東小兒采蘆管。可憐新管清且悲，一曲風飄海頭滿。海樹蕭索天雨霜，管聲寥亮月蒼蒼。白狼河北堪愁恨，玄兔城南皆斷腸。遼東將軍長安宅，美人蘆管會佳客。弄調啾颼勝洞簫，發聲窈窕欺橫笛。夜半高堂客未回，祗將蘆管送君杯。巧能陌上驚楊柳，復向園中誤落梅。諸客愛之聽未足，高捲珠簾列紅燭。將軍醉舞不肯休，更使美人吹一曲。,唐,诗
壽趙處仁母夫人,袁甫,有子見知真西山，有孫又把桂枝攀。堂前萱草年年綠，慶事天公定不慳。,唐,绝句
始生之日有籠禽而獻者口占一絕放之,曾丰,湯網恢疎未棄捐，絳紗寵裏是壺天。倘來富貴曾聊爾，歸去山林乃自然。,唐,绝句
无题,黄水村,凤楼倚倦。正海棠睡足，锦香衾软。似不似、雾阁云窗，拥绝妙灵君，霎时曾见。屏里吴山，又依约、兽环半掩。到教人觑了，非假非真，一种春怨。游丝落花满院。料当时、错怪杏梁归燕。记得栩栩多情，似蝴蝶飞来，扑翻轻扇。偷眼帘帷，早不见、画眉人面。但凝红生半脸，枕痕一线。,宋,词
病中詩十五首 病中五絕句 五,白居易,交親不要苦相憂，亦擬時時強出遊。但有心情何用脚，陸乘肩轝水乘舟。,唐,绝句
題周昉美人拜月圖,喻汝礪,東風原自無消息，獨捲珠簾望春色。風驚紅葉墮珊珊，夢斷行雲泣殘月。挹挹柔情不自持，此心端被月先知。窺窗入户如相伴，應是嬌娥慣别離。,唐,律诗
无题,杨冠卿,伤漂泊。负了花前期约。寒食清明都过却。愁怀无处著。晴日柳阴池阁。风絮斜穿帘幕。帘外秋千闲彩索。断肠人寂寞。,宋,词
和立齋元日韻,王柏,之子善遊遠，西征酹歐陽。亹亹歲月換，作詩思故鄉。老我絕世念，孤燈耿寒光。坐對三古書，繹繹搴純英。天地時一泰，吾道何時昌。莫以一日腴，博此千載香。苟不新厥德，正亦王春常。只今自煮一斗酒，待子醉我琴書旁。,唐,词
无题,赵令畤,风急花飞昼掩门。一帘残雨滴黄昏。便无离恨也销魂。翠被任熏终不暖，玉杯慵举几番温。个般情事与谁论。,宋,词
澄心亭頌,黄庭堅,菩薩清凉月，游於畢究空。衆生心水浄，菩提影現中。忍觀伏塵勞，波澄泥著底。八風動地來，塵勞還復起。覺海性澄圓，浪時無不渾。即渾即澄徹，箇是涅槃門。,唐,诗
秋窗遣興  其一,呂本中,造物何繁敷，雜然呈萬變。潛飛愜會心，顯藏亦遞見。人生事機巧，雕鑿失性善。碌碌塵寰事，輪環走精電。蕭散眄庭柯，商意集微霰。,唐,诗
无题,李处全,莺花寂。为渠游冶长安陌。长安陌。今朝风景，酒肠宽窄。锦茵闲把薰笼幂。嫩红倚绿娇如滴。娇如滴。古今高咏，老泉仙伯。,宋,词
寄建康老友,趙庚夫,朋舊多隨秋葉風，與君心賞向來同。十年相憶頭先白，萬里重分途更窮。蓴菜雖堪誇洛下，酒樽終是憶江東。自從學道全無夢，直待親逢紫陌中。,唐,律诗
无题,张炎,一片赤城霞。无心恋海涯。远飞来、乔木人家。且向琴书深处隐，终胜似、听琵琶。休近七香车。年华已破瓜。怕依然、刘阮桃花。欲问长生何处好，金鼎内、转丹砂。,宋,词
无题,欧阳修,欲借江梅荐饮。望陇驿、音息沈沈。住在柳州东，彼此相思，梦回云去难寻。归燕来时花期浸。淡月坠、将晓还阴。争奈多情易感，风信无凭，如何消遣初心。,宋,词
无题,石孝友,人好远，路能长。奈思量。更放晚来些小雨，做新凉。衰草低衬斜阳。斜阳外、水冷云黄。借使有肠须断尽，况无肠。,宋,词
无题,张炎,烟堤小舫，雨屋深灯，春衫惯染京尘。舞柳歌桃，心事暗恼东邻。浑疑夜窗梦蝶，到如今、犹宿花阴。待唤起，甚江蓠摇落，化作秋声。回首曲终人远，黯消魂、忍看朵朵芳云。润墨空题，惆怅醉魄难醒。独怜水楼赋笔，有斜阳、不怕登临。愁未了，听残莺、、啼过柳阴。,宋,词
晚虹,李綱,小雨初收杳靄中，日華照作美人虹。五重絢彩縈層漢，數幅輕綃颺遠風。飲澗未應占美惡，干陽何必問雌雄。桑榆暮色蒼然至，隱隱猶拖半段紅。,唐,律诗
无题,万俟咏,碎云薄。向碧玉枝缀万萼。如将汞粉匀开，疑使柏麝熏却。雪魄未应若。况天赋、标艳仍绰约。当暄风暖日佳处，戏蝶游蜂看著。重重绣帘珠箔。障秾艳霏霏，异香漠漠。见说徐妃，当年嫁了，信任玉钿零落。无言自啼露萧索。夜深待、月上栏干角。广寒宫、要与姮娥，素妆一夜相学。,宋,词
无题,毛滂,日照小窗纱，风动重帘绣。宝炷暮云迷，曲沼晴漪皱。烟暖柳醒松，雪尽梅清瘦。恰是可怜时，好似花秾后。,宋,词
山居詩二十四首 九,貫休,龍藏琅函遍九垓，霜鍾金鼓振瓊臺。堪嗟一句無人得，遂使吾師特地來。無角鐵牛眠少室，生兒石女老黃梅。令人轉憶龐居士，天上人間不可陪。,唐,律诗
三麗人行,高斯得,相公列屋芙蓉城，烟紅露綠千娉婷。朝回迎笑擁前後，忽遭唾棄嫌羶腥。汝曹面作死瓦色，爭似平康坊裏人。連眉倒暈雙鴉鬢，臨春璧月陽臺雲。西湖喧天歌鼓閙，列坐長筵未狎賓。紫衣中使天上至，黄封百榼羅前庭。海螯江柱堆𡾋峞，猩脣熊白爭鮮新。微哉何曾食萬錢，陋矣楊家送八珍。酒酣自有娛客具，非絲非竹非歌聲。呼盧一擲數百萬，劉毅酸寒何足陳。此時相公眼生纈，平康一笑華堂春。鷄鳴鐘動却歸去，相公手自與金銀。恩纏愛結無與比，何意一朝遭怒嗔。偶緣病起思破悶，亟遣花使傳丁寧。誰知青鳥不解事，還報從人嬉水亭。立驅百騎捽而至，判司姓賈如弟兄。同遊七吏俱簿錄，一日得錢千萬緡。大書明梏令湖曲，蘇堤掃迹無蹄輪。風流宰相推第一，但恐稷契羞同倫。腥風霎霎塞宇宙，萬年遺臭何時泯。要當壯士爲一洗，我老無力覆八溟。,唐,词
送人宰邑,裴說,官小任還重，命官難偶然。皇恩輕一邑，赤子病三年。瘦馬稀飡粟，羸童不識錢。如君清苦節，到處有人傳。,唐,律诗
无题,向子諲,芗林春色。杯面云腴白。醉里不知天地窄。真是人间欢伯。风流玉友争妍。酪奴可与忘年。空诵少陵佳句，饮中谁与俱仙。,宋,词
无题,吕南公,华草。华草。秀发乘春更好。深心密竹纷纷。妖韶随处动人。人动。人动。王孙公子情重。,宋,词
无题,刘辰翁,黄帘绿幕窗垂雾。表立如承露。夕郎偷看御街灯。归奔河边残点、乱如星。开园蒋李游春雨。蛱蝶穿人舞。如今烟草锁春晴。并与苏堤葛岭、不堪行。,宋,词
无题,黄庭坚,未报贾船回。三径荒锄菊卧开。想得邻船霜笛罢，沾衣。不为涪翁更为谁。风力袅萸枝。酒面红鳞惬细吹。莫笑插花和事老，摧颓。却向人间耐盛衰。,宋,词
无题,曹勋,有个庵儿，做来不大元非小。阳光常照。坐卧谁知道。炼得丹砂，不是人间灶。冲和妙。鹤鸣猿啸。一任西风老。,宋,词
題趙鷗波高士圖,龔開,雪氣侵人卧欲僵，苦勞明府到藜牀。主賓問答皆情語，何用閒名入薦章。,唐,绝句
九月八日夜雨留智叔,陳師道,騎臺九日登臨處，只有歸人醉扶路。千年二謝孰可代，我每苦留君只去。花粗且爲前人惜，曲誤不解丞卿怒。只消著帽受西風，不待風流到新句。,唐,律诗
懷轉庵餞客,許及之,一水經行昔飽諳，故鄉真似是淮南。杏花巖畔春携酒，楊柳堂前夜駐驂。鄰境不停科甲馬，吾民常喜足田蠶。風謠物色堪詩句，餞客歸時問轉庵。,唐,律诗
无题,张炎,西风暗翦荷衣碎，柔丝不解重缉。荒烟断浦，晴晖历乱，半山摇碧。悠悠望极。忍独听、秋声渐急。更怜他、萧条柳发，相与动秋色。老态今如此，犹自留连，醉筇游屐。不堪瘦影，渺天涯、尽成行客。因甚忘归，谩吹裂、山阳夜笛。梦三十六陂流水，去未得。,宋,词
宮詞  其六,宋白,樓前宣赦掣金雞，大禮新成彩仗歸。萬歲聲高天地喜，慶雲飛上衮龍衣。,唐,绝句
无题,王之道,玉奴招手。来看前山琼琢就。透骨侵肤。似恁清寒更有无。春工纵巧。只许梅花称独妙。花底逢人。逐马银杯误认真。,宋,词
无题,周邦彦,万叶战，秋声露结，雁度砂碛。细草和烟尚绿，遥山向晚更碧。见隐隐、云边新月白。映落照、帘幕千家，听数声何处倚楼笛。装点尽秋色。脉脉。旅情暗自消释。念珠玉、临水犹悲感，何况天涯客。忆少年歌酒，当时踪迹。岁华易老，衣带宽、懊恼心肠终窄。飞散后、风流人阻，蓝桥约、怅恨路隔。马蹄过、犹嘶旧巷陌。叹往事、一一堪伤，旷望极。凝思又把阑干拍。,宋,词
无题,晏殊,一曲新词酒一杯。去年天气旧亭台。夕阳西下几时回。无可奈何花落去，似曾相识燕归来。小园香径独徘徊。,宋,词
无题,邓肃,夜静黄云承宝袜，九疑人到羊家。蕊宫仙曲送流霞。东陵分玉井，远胜隔荷花。绰约旗亭沾一笑，众惊食枣如瓜。画桥烟柳忽翻鸦。醉鬟倾绿醑，参月共横斜。,宋,词
无题,苏轼,见说岷峨凄怆，旋闻江汉澄清。但觉秋来归梦好，西南自有长城。东府三人最少，西山八国初平。莫负花溪纵赏，何妨药市微行。拭问当垆人在否，空教是处闻名。唱著子渊新曲，应须分外含情。,宋,词
送草書獻上人歸廬山,孟郊,狂僧不爲酒，狂筆自通天。將書雲霞片，直至清明巔。手中飛黑電，象外瀉玄泉。萬物隨指顧，三光爲迴旋。聚書雲霮䨴，洗硯山晴鮮。忽怒畫虵虺，噴然生風煙。江人願停筆，驚浪恐傾船。,唐,词
句  其二,龐籍,田園貧宰相，圖史富書生。,唐,诗
无题,赵鼎,破新正春到，五叶尧蓂，弄芳初秀。翦彩然膏，灿华筵如昼。家庆图中，老莱堂上，竟祝翁遐寿。喜气欢容，光生玉斝，香霏金兽。谁会高情，淡然声利，一笑尘寰，万缘何有。解组归来，访渔樵朋友。华发苍颜，任从老去，但此情依旧。岁岁年年，花前月下，一尊芳酒。,宋,词
過朱亥墓,宋祁,屠門遺舊隠，鎚袖凜餘風。兵下邯鄲壁，軀捐嚄唶公。種祠羣望亞，樵禁九原中。異世同樗墓，東西夾漢宮。,唐,律诗
秋日雜詠八首  其六,陸游,桐葉吹殘柳亦稀，溪頭倚杖立斜暉。誰知老子無窮喜，待得吾兒小艇歸。,唐,绝句
无题,彭元逊,微雨烧香馀润气，新绿愔愔，乳燕相依睡。无复卷帘知客意，杨柳更欲因风起。旧梦苍茫云海际。强作欢娱，不觉当年似。曾笑浮花并浪蕊。如今更惜棠梨子。,宋,词
夏夜大雨呈若谷叔并晁叔用江子之一上人,呂本中,中庭電光垂，四壁雨脚溜。初如單車馳，忽若萬馬驟。並牆不相語，燈影照圭竇。飜思共按樂，日月不得又。叔能糠覈肥，姪且藜藿瘦。買田嵩潁間，欲往今已後。旦夕呼晁江，把酒且相就。更煩一上人，不語居坐右。,唐,诗
无题,无名氏,身禀五行正气，此心如鉴光明。不从龟鹤问年龄。万物有衰有盛。多谢道人著眼，我於身世常轻。任从性巧与心灵，此事从来分定。,宋,词
鉅鹿贈李少府,高適,李侯雖薄宦，時譽何籍籍。駿馬常借人，黃金每留客。投壺華館靜，縱酒涼風夕。即此遇神仙，吾欣知損益。,唐,律诗
无题,朱敦儒,天上人间酒最尊。非甘非苦味通神。一杯能变愁山色，三盏全迥冷谷春。欢后笑，怒时瞋。醒来不记有何因。古时有个陶元亮，解道君当恕醉人。,宋,词
春晚雜興六首  其六,陸游,青梅薦煮酒，綠樹變鳴禽。處世已如客，傷春無復心。焚香惟默坐，曳杖亦幽尋。一日悠然過，深慚惜寸陰。,唐,律诗
宋玉,錢惟演,章華清宴重遊陪，已有微詞更有才。神女夢靈因賦感，屈平魂怨待招迴。悲秋終古情難盡，障袂何時望可來。祇有大言君自許，景差無計上蘭臺。,唐,律诗
五月,高斯得,五月出師時，老臣抱憂懼。端筴問詹尹，願告吉凶故。卦得明夷終，驚愕不敢露。庸知三日後，日眚大可怖。天象與人占，真如相對語。師出無寸功，敗書常踵路。世道復誰論，當局委而去。更令水中榆，裊裊擎槃露。秋風日以高，吾未得死所。援筆識蓍辭，淚血滿襟素。,唐,诗
无题,无名氏,君去。逐鸳侣。斜倚绿窗鸳鉴女。琴弹秋思明心素。一寸还成千缕。锦城春色知何许。那似远山眉妩。,宋,词
曠軒,錢時,巨鼇飛出水精宮，蹙踏群山氣象雄。更覺我來軒愈曠，乾坤舒卷一襟風。,唐,绝句
寄徐季純于去非兼屬梁和仲曾元之吳仲權,趙蕃,西來政爾歎離居，數士英英端起予。情話不遺親且故，高交寧有數能疏。詩章許和平反暇，尊酒仍饕簿領餘。幕府河南亦名勝，願交煩爲問何如。,唐,律诗
題考功印紙,曾如驥,謹將節義二字，結果印紙一宗。了却神遊何處，澄江明月清風。,唐,其他
无题,吴则礼,星星素发。只有鸣笳楼上发。看舞胡姬。带得平安探骑归。故人渐老。只与虎头论墨妙。怀抱难开。快遣披云一笑来。,宋,词
无题,赵长卿,此日知何日，他乡忆故乡。乱山深处过重阳。走马吹花、无复少年狂。黄菊擎枝重，红茱湿露香。扁舟随雁过潇湘。遥想莱庭、应恨不同觞。,宋,词
持二十五輪頂彌陀蹈蓮葉贊,釋慧開,機輪纔轉，作者猶迷。頂𩕳一著，獨弄單提。自從蹈得這些子，便向風波險處施。,唐,词
无题,晏几道,年光正似花梢露。弹指春还暮。翠眉仙子望归来，倚遍玉城珠树。岂知别后，好风良月，往事无寻处。狂情错向红尘住。忘了瑶台路。碧桃花蕊已应开，欲伴彩云飞去。回思十载，朱颜青鬓，枉被浮名误。,宋,词
同沈守勸農十首  其五,陳造,沉炷茶鐺且翠微，歸軒何惜小逶迤。晴天璧月今宵好，待得金波泛夜時。,唐,绝句
朝陽對月贊,釋智愚,寒暑不到處，山窮石自枯。涕零知骨冷，隨分著工夫。一卷無題目，持來傍石根。眼昏嫌字小，華梵恐難分。,唐,律诗
无题,张桂,东风忽骤无人见。玉塘烟浪浮花片。步湿下香阶。苔黏金凤鞋。翠鬟愁不整。临水闲窥影。摘得野蔷薇。游蜂相趁归。,宋,词
无题,高观国,浪摇新绿。漫芳洲翠渚，雨痕初足。荡霁色、流入横塘，看风外漪漪，皱纹如縠。藻荇萦回，似留恋、鸳飞鸥浴。爱娇云蘸色，媚日挼蓝，远迷心目。仙源漾舟岸曲。照芳容几树，香浮红玉。记那回、西洛桥边，裙翠传情，玉纤轻掬。三十六陂，锦鳞渺、芳音难续。隔垂阳，故人望断，浸愁万斛。,宋,词
移花,朱淑真,自移紅藥繞闌栽，粉膩香嬌逐旋開。且與幽人充近侍，莫教風雨苦相催。,唐,绝句
无题,张,绿云影里，把明霞织就，千重文绣。紫腻红娇扶不起，好是未开时候。半怯春寒，半便晴色，养得胭脂透。小亭人静，嫩莺啼破清昼。犹记携手芳阴，一枝斜戴，娇艳波双秀。小语轻怜花总见，争得似花长久。醉浅休归，夜深同睡，明日还相守。免教春去，断肠空欢诗瘦。,宋,词
无题,吴文英,渐新鹅映柳，茂苑锁、东风初掣。馆娃旧游，罗襦香未灭。玉夜花节。记向留连处，看街临晚，放小帘低揭。星河潋艳春云热。笑靥敧梅，仙衣舞缬。澄澄素娥宫阙。醉西楼十二，铜漏催彻。红消翠歇。叹霜簪练发。过眼年光，旧情尽别。泥深厌听啼鴂。恨愁霏润沁，陌头尘袜。青鸾杳、细车音绝。却因甚、不把欢期，付与少年华月。残梅瘦、飞趁风雪。向夜永，更说长安梦，灯花正结。,宋,词
无题,李之仪,触涂是碍。一任浮沈何必改。有个人人。自说居尘不染尘。谩夸千手。千物执持都是有。气候融怡。还取青天白日时。,宋,词
无题,史浩,云軿羽幰仙风举。指丹霄烟雾。行作玉京朝，趁两班鹓鹭。玲珑环佩拥霓裳，却自有、箫韶随步。含笑嘱芳筵，后会须来赴。,宋,词
无题,刘学箕,寒来暑往何时了。世故催人老。一人口插几张匙。何用波波劫劫、没休时。饥来吃饭困来睡。莫把身为累。谁能较短与量长。落叶西风一梦、熟黄粱。,宋,词
詩三百三首 二五九,寒山,無衣自訪覓，莫共狐謀裘。無食自采取，莫共羊謀羞。借皮兼借肉，懷歎復懷愁。皆緣義失所，衣食常不周。,唐,律诗
次魯直烹密雲龍之韵  其一,黄裳,密雲晚出小團塊，雖得一餠猶爲豐。相對幽亭致清話，十三同事皆詩翁。蒼龍碾下想化去，但見白雲生碧空。雨前含蓄氣未散，乃知天貺誰能同。不足數啜有餘興，兩腋欲跨清都風，豈與凡羽誇雕籠。雙井主人煎百椀，費得家山能幾本。,唐,诗
和主司王起,戈牢,聖乾文德最稱賢，自古儒生少比肩。再啓龍門將二紀，兩司鶯谷已三年。蓬山皆美成榮貴，金榜誰知忝後先。正是感恩流涕日，但思旌斾碧峰前。,唐,律诗
次韻魏伯元,王庭珪,公榮自可不與飲，子美何時得細論。正遇題輿陳仲舉，豈容無禮灌將軍。,唐,绝句
次韻王彦聲贈梅公擇,李彌遜,詩梅傲世獨深居，氣與孤雲共捲舒。客轍每逢樽有酒，劍歌休嘆食無魚。鯨波坐隔三山外，鵬翼終騰萬里餘。冠玉圍金真戲事，醉髯聊復一軒渠。,唐,律诗
投贈洪倅司令舜俞,程公許,博陵先生天下士，圭瓚鼎彝宗廟器。駕風閶闔駐參旗，要與疲氓起憔悴。同來誰是儉府僚，一朶庾蓮吐秋水。義以取人道自任，河陽主賓信奇偉。誰云風月立分鼎，待借前籌答知己。峨岷其下十六城，魴魚鱍鱍更赬尾。情傷涸轍轉清波，陡覺濠梁復生意。井梧幕府省文書，雪界松圍絕烟燧。餘事何妨筆墨工，浣谿新沐烟雲膩。老翁補處待公續，燕外鷗邊儘吟思。主公佇還丹地峻，携上崢嶸去天咫。社樗愧我本亡奇，冷落官曹窮五技。何階方便來相招，醪醴一朝饗厚味。燕臺𡽱嶪萬金黄，豈意謙勤從隗始。眇然人物索扶持，勿惜拔茅多引類。君不見璇杓一夜摇天東，人間萬物皆春風。,唐,词
无题,无名氏,倦客东归得自由。西风江上泛扁舟。夜寒霜月素光流。想得故人千里外，醉吟应上谢家楼。不多天气近中秋。,宋,词
无题,曹勋,一春老病。空过春光永。药鼎煎炉朝暮景。只是医方药性。经旬日色云遮。山高寒透窗纱。常恨檐头倾雨，犹能枕上看花。,宋,词
无题,陈克,小市桥弯更向东。便门长记旧相逢。踏青会散秋千下，鬓影衣香怯晚风。悲往事，向孤鸿。断肠肠断旧情浓。梨花院落黄茅店，绣被春寒此夜同。,宋,词
无题,葛立方,霜叶停飞，冰鱼初跃，梅花犹閟芳丛。剪酥装玉，应为费天工。争奈江南驿使，征鞍待、一朵香浓。凭谁报，冰肌仙子，闻早驾飞龙。溶溶。春意动，寒姿未展，终愧群红。与斩新来上，开伴长松。要看黄昏庭院，横斜映、霜月朦胧。兰堂畔，巡檐索笑，谁羡杜陵翁。,宋,词
无题,葛立方,去年曾寿生朝。正菊黄、初舒翠翘。今岁雕堂重预宴，梨雪香飘。明年应傍丹霄。看宝胯、重重在腰。鹊尾吹香笼绣段，且醉金蕉。,宋,词
瀑布,石延年,飛勢挂嶽頂，無時向此傾。玉虹垂地色，銀漢落天聲。萬丈寒雲濕，千巖暑氣清。滄浪何足羡，就此濯塵纓。,唐,律诗
放猿,許渾,殷勤解金鎖，昨夜雨淒淒。山淺憶巫峽，水寒思建溪。遠尋紅樹宿，深向白雲啼。好覓來時路，煙蘿莫共迷。,唐,律诗
无题,朱敦儒,先生馋病老难医。赤米厌晨炊。自种畦中白菜，腌成瓮里黄齑。肥葱细点，香油慢煼，汤饼如丝。早晚一杯无害，神仙九转休痴。,宋,词
无题,戴复古,醉狂痴作。误信青楼约。酒醒梅花吹画角。翻得一场寂寞。相如谩赋凌云。琴台不遇文君。江上琵琶旧曲，只堪分付商人。,宋,词
又次韻彥博游無爲寺二首  其二,李流謙,東風力弱未揚埃，密泛叢蘭有意哉。可是伸眉須酒滿，只應彈指又花開。吹毛句妙無人領，擊鉢詩工著底催。照水只愁羞冕紱，勳名蓋世亦時來。,唐,律诗
壽成惠聖慈祐太皇太后閤春帖子  其六,衛涇,刁斗轅門五夜深，思齊文母正關心。身臨大練無他費，湯沐先捐鉅萬金。,唐,绝句
南軒木犀,張栻,不隨秋月閟天香，冰雪叢中見縷黄。却得清寒惜花地，少須梅影慰孤芳。,唐,绝句
无题,洪咨夔,天理从来屈有信。东风到处物皆春。门前骢马权奇种，台上慈乌反哺心。花岛屐，柳湖尊。好将长健傲长贫。诸孙认取翁翁意，插架诗书不负人。,宋,词
耒陽杜工部祠堂,孟賓于,南遊何感思，更甚葉繽紛。一夜耒江雨，百年工部文。青山當日見，白酒至今聞。惟有爲詩者，經過時弔君。,唐,律诗
偶成,何夢桂,坐定爐烟歇麝煤，落花飛絮自徘徊。閉門盡掃無人迹，尚放營巢燕子來。,唐,绝句
无题,卢炳,再拜识英度，喜气觉飞浮。神清骨秀，元是蓬莱谪仙流。盍去冲摩霄汉，刚向平分风月，半刺岭南州。素蕴未施展，阔步尚淹留。从此去，朝帝阙，侍宸旒。论思献替，要须直与古人侔。好是羽仪朝著，勒就鼎彝勋业，却伴赤松游。曳杖太湖曲，笑傲八千秋。,宋,词
次韻翁士秀病起,曾協,一間何闊昔未有，擬遣蒼頭問安否。果然示疾毗耶城，靜看醫方出吾肘。平生豪氣干青雲，客疾來侵豈能久。已知筋力却几杖，復見精神照窗牖。花時倏忽風雨過，無語酬春愧顔厚。管城端復束高閣，公不自倡誰爲首。俄驚肆筆出大篇，聊示作家三昧手。我今方覺疾病嬰，豈是同生值陽九。鏡中華髮略相似，材具超人定非偶。公今闊步躡中朝，顧我一麾方出守。如何江湖大國楚，笑謂曹鄶言地醜。似矜斷木欲青黄，寧有長松生培塿。,唐,诗
戲述淵明鴻漸遺事,陸游,桑苧柴桑一世豪，區區玩物亦徒勞。品茶未及毀茶妙，飲酒何如止酒高。,唐,绝句
竹部,元稹,竹部竹山近，歲伐竹山竹。伐竹歲亦深，深林隔深谷。朝朝冰雪行，夜夜豺狼宿。科首霜斷蓬，枯形燒餘木。一束十餘莖，千錢百餘束。得錢盈千百，得粟盈斗斛。歸來不買食，父子分半菽。持此欲何爲，官家歲輸促。我來荆門掾，寓食公堂肉。豈惟遍妻孥，亦以及僮僕。分爾有限資，飽我無端腹。愧爾不復言，爾生何太蹙。,唐,诗
无题,贺铸,几许伤春春复暮。杨柳清阴，偏碍游丝度。天际小山桃叶步。白苹花满湔裙处。竟日微吟长短句。帘影灯昏，心寄胡琴语。数点雨声风约住。朦胧淡月云来去。,宋,词
少將,李商隱,族亞齊安陸，風高漢武威。煙波別墅醉，花月後門歸。青海聞傳箭，天山報合圍。一朝攜劍起，上馬即如飛。,唐,律诗
題公署,陳嶠,當默任言言地垢，當言任默默爲塵。當默當言俱無任，塵埃何由得到身。,唐,绝句
无题,张炎,玉立水云乡。尔我相忘。披离寒羽庇风霜。不趁白鸥游海上，静看鱼忙。应笑我凄凉。客路何长。犹将孤影侣斜阳。花底鹓行无认处，却对秋塘。,宋,词
无题,葛长庚,一个奇男子，万象落心胸。学书学剑，两般都没个成功。要去披缁学佛，首下一拳轻快，打破太虚空。末后生华发，再拜玉清翁。二十年，空挫过，只飘蓬。这回归去，武夷山下第三峰。住我旧时庵子，碗水把柴升米，活火煮教浓。笑指归时路，弱水海之东。,宋,词
剛顯廟,鄭昂,公昔隱居烏石岡，老觀禪師同道場。法主懶安共徜徉，李薛咨參互擊揚。擺脫利欲心清涼，是以能全此至剛。黄巢兵亂來福唐，公力抗之不肯降。欣然引頸齒劍芒，白乳上湧如雪霜。老賊自謂暴無傷，纔殺人半於南方。公無爵位在周行，史臣不書名不彰。後三百年丞相張，夜夢三賢與迎將。翌日遊山登公堂，宛如夢中貌昂藏。再來爲州剡奏章，賜名剛顯烈有光。葺祠爲廟飾棟梁，普與州人奉肴觴。於薦荔丹與蕉黄，歲時來享以爲常。我作銘詩刻其旁，千萬億載死不亡。,唐,诗
九月十一日雪二首  其二,趙蕃,寒風動地至，有如窮冬時。居人不知感，客子深懷悲。故山邈何許，倏忽半歲辭。行脚債未了，悠悠遂臻茲。芻薪且弗給，更問裘褐爲。,唐,诗
无题,曹勋,翠帘迟晚，龙楼丽日，海宇明新霁。枢旋大电，虹流华渚，阳春天气。出震乘乾，保民立政，垂衣裳治。诞恩均九有，功兼七制，恢图抚、四荒外。威动殊邻万里。拥衣冠、称觞玉陛。虞韶缓度，龙香飞下，晴云如水。行见冰天，版图来上，诸侯盟会。奉怡颜宴罢，归移宝辇，向瑶池醉。,宋,词
无题,姚勉,长啸山中卧。叹从前、二十年来，因循空过。自是惺惺并了了，奈这五行尚左。遇好事、许多磨挫。浩荡醉乡狂莫检，算傍人、笑得唇焦破。谁信道，只恁麽。从今牢把江湖柁。要做些勋业，归来则个。不见彭余朱李辈，总是白身人作。震耀得、声名许大。万一老天青眼顾，又何难、印佩黄金颗。时来到，也还我。,宋,词
无题,贺铸,盘马楼前风日好。雪销尘扫。楼上宫妆早。认帘箔微开，一面嫣妍笑。携手别院重廊，窈窕花房小。任碧罗窗晓。间阔时多书问少。镜鸾空老。身寄吴云杳。想轣辘车音，几度青门道。占得春色年年，随处随人到。恨不如芳草。,宋,词
无题,赵长卿,烟姿玉骨尘埃外，看自有神仙格。花中越样风流，曾是名标清客。月夜香魂，雪天孤艳，可堪怜惜。向枝间且作，东风第一，和羹事、期他日。闻道春归未识。问伊家、却知消息。当时恼杀林逋，空绕团栾千百。横管轻吹处，馀香散、阿谁偏得。寿阳宫、应有佳人，待与点、新妆额。,宋,词
无题,萧廷之,一二复临养火，兔鸡沐浴潜藏。分明变化在中央。结就玄珠片饷。还返归根托体，守城抱一提防。黄庭来往是寻常。恍惚之中纵放。,宋,词
无题,周密,花不定。燕尾翦开红影。几点露香蜂赶趁。日迟帘幕静。试把翠蛾轻晕。愁满宝台鸾镜。屈指一春将次尽。归期犹未稳。,宋,词
挽程中書令三首  其二,鄭獬,舊愛霓裳曲，翻聞薤露歌。賢人今已矣，天道竟如何。泉下一抔盡，人間萬事多。空餘幕中客，寫淚劇懸河。,唐,律诗
示羅教授楚知監,朱昱,半世交遊無遠信，一時賓客有新知。泮宮官冷宜談妙，圜府錢流不廢詩。封水占山爲久客，合樽促席及佳時。盆山突兀清泉滿，中有三江萬里思。,唐,律诗
无题,无名氏,维岳生贤，天欲补、中兴衮职。奈圣世、朝无阙事，且令休逸。锦绣文章胸次贮，蓬壶岁月闲中积。羡人生、七十古来稀，今逾一。书聚府，成东壁。身眉寿，真南极。望瑞云溶处，接江山碧。人愿君如天上月，我期君似明朝日。待明朝，长至转添长，弥千亿。,宋,词
无题,蒲寿宬,白首渔郎不解愁。长歌箕踞亦风流。江上事，寄蜉蝣。灵均那更恨悠悠。,宋,词
寄南陽謝外舅,黄庭堅,謝公遂偃蹇，南陽無舊廬。天與解纓紱，元非傲當塗。庖丁釋牛刀，衆手斫大軱。白雲曲肱卧，青山滿牀書。妙質落川澤，果然天網疏。故知今人巧，未覺古人迂。築場歲功休，夜泉鳴竹渠。胸懷鬰壘塊，此物諒時須。兒能了翁事，安用府中趨。孫能誦翁詩，乃是千里駒。人生行樂耳，用舍要自如。我方神其拙，社櫟官道樗。公猶憂斧斤，睥睨斲樽壺。萬古身後前，芭蕉秋雨餘。少年喜狡獪，叱化粒成珠。謨功可歌舞，學古則暖姝。所好果不同，未可一理驅。眇思忘言對，安得南飛鳬。鄙心生蔓草，萌芽望耘鉏。離筵如昨日，春柳見霜枯。未辱錦繡段，時蒙雙鯉魚。憶昔參几杖，雍容覷規模。引接開藻鑒，高明通事樞。門生五七輩，寂寞半白鬚。談經落麈尾，行樂從籃輿。看竹辟彊宅，閱士黄公壚。雪屋煮茶藥，晴簷張畫圖。幽寺促燈火，青氈置摴蒱。遶牀叫一擲，十白九雉盧。蔡澤來分功，袁耽必上都。開旗縱七走，破竹殄羣胡。成梟燭爲明，挾長朋佐呼。終飲見溫克，所爭匪錙銖。誰令運甓翁，見謂牧豬奴。事託丈人重，乃愛屋上烏。舊言如對面，形迹滯舟車。風簾想隠几，天籟鳴寒梧。尚喜讀書否，還能把酒無。鄴城渺塵沙，冠蓋若秋蕖。相過問寒溫，意氣馳九衢。楚客雖工瑟，齊人本好竽。永懷溟海量，北斗不可斟。勝夜親筆墨，因來明月珠。,唐,诗
无题,辛弃疾,五云高处望西清。玉阶升。棣华荣。筑屋溪头，楼观画难成。长夜笙歌还起问，谁放月，又西沉。家传《鸿宝》旧知名。看长生。奉严宸。且把风流，水北画耆英。咫尺西风诗酒社，石鼎句，要弥明。,宋,词
无题,彭芳远,愁满关山，又吹得、芦花雪深。西楼外、天低水涌，龙挟秋吟。回首人间无此曲，数峰江上落馀音。似断云、飞絮两悠悠，何处寻。江南路，晴又阴，声韵改，泪盈襟。自中郎去后，羽泛商沈。牛背斜阳添别恨，鸾胶秋月续琴心。待醉骑、黄鹤度苍寒，霜满林。,宋,词
无题,范成大,山绕西湖，曾同泛、一篙春绿。重会面、未温往事，先翻新曲。劲柏乔松霜雪后，知心惟有孤生竹。对荒园、犹解两高歌，空惊俗。人更健，情逾熟。樱共柳，冰和玉。恐相逢如梦，夜阑添烛，别后书来空怅望，尊前酒到休拘束。笑簟瓢、未足已能狂，那堪足。,宋,词
无题,韩淲,莫笑闲身老态多。避人避世欲如何。分明画出山阴道。太息吟成宁戚歌。穿木石，泛烟波。从前魑魅喜人过。灵山西畔高溪上，一棹归来舞短蓑。,宋,词
山中,黄庚,萬壑松聲撼翠微，夜寒風露濕人衣。山翁踏月巡幽徑，竹裏籠開鶴未歸。,唐,绝句
无题,史浩,银潢耿耿，正露零仙掌，尘空天幕。碧玉扶疏□万朵，偏称水村山郭。巧酝檀英，密包金粟，只待清秋著。三春桃李，自应束在高阁。好是月窟奇标，东堂幽韵，不管西风恶。独立盈盈回首笑，白苇丹枫索索。折向冰壶，莫教纱帽，醉里轻簪却。浓芳长在，□疑身在云壑。,宋,词
无题,辛弃疾,游人占却岩中屋。白云只向檐头宿。谁解探玲珑。青山十里空。松篁通一径。噤嘇山花冷。今古几千年。西乡小有天。,宋,词
无题,米芾,溪面荷香粲粲，林端远岫青青。楚天秋色太多情。云卷烟收风定。夜静冰娥欲上，梦回醉眼初醒。玉瓶未耻有新声。一曲请君来听。,宋,词
書紅塵蘭若吟卷,潘璵,家住東風花柳邊，客來試茗學談禪。有時病酒關門睡，夢到維摩丈室前。,唐,绝句
題退軒,曾幾,求名恐顛隮，求道戒進取。誰知郤行人，可以超萬古。,唐,绝句
无题,王庭珪,东阁官梅，玉栏朱槛，未如山馆疏篱。水边竹外，斜出两三枝。最好西湖月下，林处士、著意吟时。何须说，扬州旧日，何逊更能诗。谁知。深雪里，玉妃粲粲，初下瑶池。笑人间春色，只在桃蹊。紫燕黄鹂解语，来时但、青实离离。争知道，调羹附鼎，终得近丹墀。,宋,词
詩告至李漢州,洪咨夔,驛奴莫問客爲誰，但報房湖水石知。象鼻卷筩和月吸，鳳膺橫玉倚風吹。江淮消息愁端壓，關洛功名老色欺。陶寫此情須會得，行厨催喚莫教遲。,唐,律诗
並遊,梅堯臣,並出慙羸駕，康衢懶著鞭。蹇馿能勝馬，擘道去如煙。何用嗟遲疾，從來有後先。所期皆一至，我到爾應還。,唐,律诗
无题,王千秋,阑干侧。当时我亦凝香客。凝香客。而今老大，鬓苍头白。扬州梦觉浑无迹。旧游英俊今南北。今南北。断鸿沈鲤，更无消息。,宋,词
送盧處士歸嵩山別業,劉禹錫,世業嵩山隱，雲深無四鄰。藥爐燒姹女，酒甕貯賢人。晚日華陰霧，秋風函谷塵。送君從此去，鈴閣少談賓。,唐,律诗
无题,张孝祥,闷来无那，暗数尽、残更不寐。念楚馆香车，吴溪兰棹，多少愁云恨水。阵阵回风吹雪霰，更旅雁、一声沙际。想静拥孤衾，频挑寒灺，数行珠泪。凝睇。傍人笑我，终朝如醉。便锦织回鸾，素传双鲤，难写衷肠密意。绿鬓点霜，玉肌消雪，两处十分憔悴。争忍见，旧时娟娟素月，照人千里。,宋,词
五月十三日北歸雷化道中,李光,謫居了無營，贏得一味間。杜門十六年，草深沒柴關。猛獸當路號，虺蛇伏榛菅。今兹果何年，天誅此凶姦。羣妖既蕩除，善類稍北遷。仲子萬里來，喜極涕淚潸。坐定復載笑，喜我顔渥丹。人生七十稀，况復加九年。平生學飬生，吐納留真詮。忘家何足道，絕欲亦偶然。歸歟謝世榮，收功在丹田。宴坐息息匀，頻嚥舌底泉。日用形欲勞，何必驅小蠻。看我鰥氣成，空行躡飛仙。,唐,诗
无题,韩元吉,池馆春归，帘栊昼静，清漏移箭。山下孤城，水边翠竹，鶗鴂声千转。记得年时，绮窗人去，尚有唾茸遗线。照珠筵、歌檀舞扇，寂寞旧家排遍。青云赋客，多情多病，西掖桐阴满院。飞絮随风，马头月在，翡翠帷空卷。平湖烟远，斜桥雨暗，欲寄短书双燕。算犹忆、兰房画烛，醉时共翦。,宋,词
貽阮隱居,杜甫,陳留風俗衰，人物世不數。塞上得阮生，迥繼先父祖。貧知靜者性，自益毛髮古。車馬入鄰家，蓬蒿翳環堵。清詩近道要，識子用心苦。尋我草徑微，褰裳蹋寒雨。更議居遠邨，避喧甘猛虎。足明箕潁客，榮貴如糞土。,唐,诗
无题,无名氏,更憔悴、羞人见。,宋,词
无题,京镗,郎闱夙望，问何因袖手，双流溪畔。忆昔班行曾接武，今喜一尊同泛。骥枥难淹，鹏程方远，大器成须晚。等闲访我，又惊云雨分散。最是游子悲乡，小人怀土，梦绕江南岸。楚尾吴头家住处，满自山川遐观。归兴虽浓，俞音尚閟，此地非贪恋。东西惟命，去留迟速休管。,宋,词
和王郎中韻,釋元肇,淮水入吳深，乘流住到今。石幢寒日影，鐵塔夜風吟。舉世無知己，惟公識此心。朝來惠新作，三嘆有餘音。,唐,律诗
无题,黄机,有美一人，昔在何居，今方见之。俨琼缨翠弁，气清芬只，珠幢绛节，光陆离兮。吾道非耶，世情复尔，天骥昂藏不受羁。还知否，定曲高寡和，才大难施。行吟湘水之湄。看云卷云舒无定姿。想粲然长笑，物皆有用，时哉易失，我亦奚为。袖手旁观，何如小试，欲脱囊中失利锥。君休叹，正梅花将发，尘满征衣。,宋,词
謝士特餉櫻桃,李處權,今年客閩中，春山亦花鳥。時果次第熟，風露枝裊裊。含桃品居最，朱實若自表。高人肯見分，厚味未覺少。絳囊敢鬬荔，木蜜虚名棗。多食顔自駐，此語聞本草。翩翩出谷鶯，啄取定先飽。故園當此時，行樹映池沼。散火耀隅隈，灼目看未了。翳葉色逾深，纍顆核更小。園人挈筠籠，銀甲摘清曉。勻圓入彫俎，擬借麻姑爪。擇佳間留玩，引杖日數遶。煙塵坐流落，魄斷首空矯。,唐,诗
无题,张炎,不是潇湘风雨。不是洞庭烟树。醉倒古乾坤，人在孤篷来处。休去。休去。见说桃源无路。,宋,词
石城,蔣吉,繫纜石城下，恣吟懷暫開。江人橈艇子，將謂莫愁來。,唐,绝句
无题,向子諲,无双亭下琼花树，玉骨云腴。倾国称姝。除却扬州是无处。天教红药来参乘，桃李先驱。总作花奴。翠拥红遮到玉都。,宋,词
蘇潛聖挽詞,蘇軾,妙齡馳譽百夫雄，晚節忘懷大隠中。悃愊無華真漢吏，文章爾雅稱吾宗。趨時肯負平生志，有子還應不死同。惟我閑思十年事，數行老淚寄西風。,唐,律诗
无题,赵彦端,杏花风下。独立春寒夜。微雨度，疏星挂。晖晖浓艳出，袅袅繁枝亚。朱槛倚，轻罗醉里添还卸。寂寞情犹乍。怅望骖鸾驾。衣褪玉，香欺麝。一花拚一醉，杯重凭谁把。春去也，重帘翠幕人如画。,宋,词
无题,周密,烛摇花，香袅穗，独自奈春冷。过了收灯，才始作花信。无端雨外馀酲，莺边残梦，又还动、惜芳心性。忍重省。几多绿意红情，吟笺倩谁整。香减春衫，老却旧荀令。小楼深闭东风，曲屏斜倚，知他是、为谁成病。,宋,词
无题,周密,柳花颺白，又火冷饧香，岁时荆楚。海棠似语。惜芳情燕掠，锦屏红舞。怕里流芳，暗水啼烟细雨。带愁去。叹寂寞东园，空想游处。幽梦曾暗许。奈草色迷云，送春无路。翠丸荐俎。掩清尊谩忆，舞蛮歌素。怨碧飘香，料得啼鹃更苦。正愁伫。暗春阴、倦箫残鼓。,宋,词
无题,葛胜仲,共乐堂深帘不卷。恻恻寒轻，二月春犹浅。续寿竞来歌舞院。龙涎香衬鲛绡段。画栋朝飞双语燕。端似知人，著意窥金盏。柳外花前同祝愿。朱颜长在年龄远。,宋,词
无题,叶梦得,落花已作风前舞。又送黄昏雨。晓来庭院半残红。惟有游丝千丈、罥晴空。殷勤花下同携手。更尽杯中酒。美人不用敛蛾眉。我亦多情、无奈酒阑时。,宋,词
无题,刘将孙,山色泛秋光。点点东篱菊又黄。岁月欺人如此去，堂堂。一事无成两鬓霜。佳节共持觞。无限杯供有限狂。明月明年诗句苦，茫茫。细把茱萸感慨长。,宋,词
半陽湖,馬之純,一半寒泉一半湯，同爲此水異炎凉。湯泉是處雖多有，鍾阜斯池特廣長。誰說吹噓如口鼻，或云底下有硫黄。好尋舊迹重開鑿，地寶無容久瘞藏。,唐,律诗
豆粥,蘇軾,君不見滹沱流澌車折軸，公孫倉皇奉豆粥。濕薪破竈自燎衣，饑寒頓解劉文叔。又不見金谷敲冰草木春，帳下烹煎皆美人。萍虀豆粥不傳法，咄嗟而辦石季倫。干戈未解身如寄，聲色相纏心已醉。身心顛倒不自知，更識人間有真味。豈如江頭千頃雪色蘆，茅簷出沒晨烟孤。地碓舂秔光似玉，沙瓶煮豆軟如酥。我老此身無著處，賣書來問東家住。卧聽雞鳴粥熟時，蓬頭曳履君家去。,唐,词
无题,赵长卿,黄昏时候，诮不语、心如醉。无眠凝想，别来绣阁，多应憔悴。上了灯儿，知是睡哩坐哩。蓦思归计。又还是重屈指。从今已后，暌离千万，且休容易。这底凄惶，你看是谁不是。,宋,词
无题,吴淇,十日借春留。芍药荼䕷不解愁。检点笙歌催酿酒，西州。有谪仙人烂熳游。白鹭自芳洲。咫尺红云最上头。万古沧江波不尽，风流。谁似监州旧姓牟。,宋,词
寄李適安,胡仲弓,懶踏門前沒馬塵，適安亭上坐吟身。慇懃風月一樽酒，斟酌湖山十里春。柳葉未舒先嫵媚，梅花雖老更精神。白鷗似會冥搜意，來往忘機欲傍人。,唐,律诗
題永州唐德明竹園,徐照,渭川千畝空聞說，得似君家亦是難。畦僕不知生鳳實，野翁祇欲乞魚竿。忽驚殘粉飄蒼雪，最喜幽聲勝遠灘。六月火雲飛不盡，誰知此處獨清寒。,唐,律诗
香山觀壁間詩因次其韻,呂本中,抗志欲學仙，自恨無仙骨。去國將六年，避地欠三窟。禪房翳翠陰，竹本可製笏。誰持大君前，指顧收回鶻。,唐,律诗
石梁,羅適,飛瀑斷巖路，天然石似梁。始知融結日，便作聖賢鄉。水靜魚龍樂，山靈草木香。茶花本餘事，留跡示諸方。,唐,律诗
和姜總管感秋七首  其六,虞儔,窗暗燈花結，簾疎露氣浮。晚來城上角，吹斷一天秋。,唐,绝句
自子陵市尋路入游上泉三首  其二,項安世,千年玉水閟深林，十里重岡隔世塵。猶恨子陵饒舌在，却當戶口告行人。,唐,绝句
无题,刘过,半雨半晴模样，乍寒乍热天时。榴花香逐湿风飞。绿云翻翠浪，水急转前溪。谁识清凉意思，珊瑚枕冷先知。秋光预若借些儿。剩催金粟闹，素魄好扬辉。,宋,词
次韻王監叔二首  其二,陳著,古道在山林，還從冷處尋。醉時詩落紙，夢裏鶴隨琴。歲月悠悠外，乾坤浩浩心。何妨且留住，風雨是知音。,唐,律诗
无题,李子正,东风吹暖。轻动枝头娇艳颤。成片惊飞。不是城南画角吹。香英飘处。定向寿阳妆阁去。莫损柔柯。今日清香远更多。,宋,词
无题,赵长卿,笙歌间错华筵启。喜新春新岁。菜传纤手青丝细。和气入、东风里。幡儿胜儿都姑媂。戴得更忔戏。愿新春已后，吉吉利利。百事都入意。,宋,词
无题,李曾伯,对垂弧、引觞一笑，凄凉薄分天气。丁年驰骛弓刀后，报国孤忠自许。堪叹处。今老矣，强颜犹踵邯郸步。安能远举。谩目送征鸿，梦劳胡蝶，无计便归去。清闲禄，旧说天公靳予。何时松菊村墅。生非燕颔鸢肩相，岂是觚棱鹓鹭。收拾取。休直似、文渊定远空怀土。阿戎可语。待乞得身还，屏伊世累，甘受作诗苦。,宋,词
孤山雪後,高翥,雪後騎馿行步遲，孤山何似灞橋時。近來行輩無和靖，見說梅花不要詩。,唐,绝句
夢入天台,舒亶,天風吹散赤城霞，染出連雲萬樹花。誤入醉鄉迷去路，旁人應笑卻還家。,唐,绝句
无题,无名氏,雨肥红绽，把芳心轻吐，香喷清绝。日暮天寒，独自倚修竹，冰清玉洁。待得春来，百花若见，掩面应羞杀。当风抵雨，犯寒则怕吹霎。潇潇爱出墙东，途中遥望，已慰人心渴。斗压阑干，人面共花面，难分优劣。嚼蕊寻香，凌波微步，雪沁吴绫袜。玉纤折了，殢人须要斜插。,宋,词
无题,晏殊,霜华满树，兰凋蕙惨，秋艳入芙蓉。胭脂嫩脸，金黄轻蕊，犹自怨西风。前欢往事，当歌对酒，无限到心中。更凭朱槛忆芳容。肠断一枝红。,宋,词
友梅吳編校壽宮之側築庵曰全歸有詩十詠敬次之  其四,楊公遠,休論馬鬣卧牛形，後擁前堆要有情。自是主人心地好，老天分付不應輕。,唐,绝句
无题,辛弃疾,倘来轩冕，问还是、今古人间何物。旧日重城愁万里，风月而今坚壁。药笼功名，酒垆身世，可惜蒙头雪。浩歌一曲，坐中人物之杰。堪叹黄菊凋零，孤标应也有，梅花争发。醉里重揩西望眼，惟有孤鸿明减。世事从教，浮云来去，枉了冲冠发。故人何在，长歌应伴残月。,宋,词
无题,朱希真,王孙去后无芳草，绿遍书阶。尘满妆台。粉面羞搽泪满腮。教我甚情怀。去时梅蕊全然少，等到花开花已成梅。梅子青青又待黄。兀自未归来。,宋,词
无题,苏轼,一颗樱桃樊素口。不爱黄金，只爱人长久。学画鸦儿犹未就。眉间已作伤春皱。扑蝶西园随伴走。花落花开，渐解相思瘦。破镜重圆人在否。章台折尽青青柳。,宋,词
題江君天澤古脩堂三首  其一,方回,大虛空重片光懸，何異初開混沌天。能辦辛勤磨玉斧，不愁缺月不團圓。,唐,绝句
无题,郭应祥,屈指中秋一日期。雨馀云薄月来迟。冰轮犹自欠些儿。世事孰非颠倒相，客居东位主人西。觞行莫惜醉如泥。,宋,词
无题,吕岩,落日斜，西风冷。幽人今夜来不来，教人立尽梧桐影。,宋,词
陶山十詠和鄧牧心 若耶溪,林景熙,晴峰無數蘸清流，窈窕寒生六月秋。百鍊不須歐冶劍，沼吳人在采蓮舟。,唐,绝句
秋夜,黄裳,百蟲將入蟄，一氣已歸根。今古在還去，光陰朝又昏。莫隨塵衮衮，須悟性存存。誰得逍遙趣，南鵬是北鯤。,唐,律诗
无题,朱敦儒,晚菊花前敛翠蛾。采花传酒缓声歌。柳枝团扇别离多。拥髻凄凉论旧事，曾随织女度银梭。当年今夕奈愁何。,宋,词
无题,葛长庚,五羊安在。城市何曾改。十万人家圜闠，东亦海、西亦海。年年蒲涧会。地接蓬莱界。老树知他一剑，千山外、万山外。,宋,词
无题,苏轼,渔父笑，轻鸥举。漠漠一江风雨。江边骑马是官人，借我孤舟南渡。,宋,词
呂司空挽詞三首  其三,蘇轍,罷郡來清潁，微官憶宛丘。頹垣那可住，隠几若將休。復起民欣願，全歸天不留。世間反覆手，有德竟無憂。,唐,律诗
王孫遊,崔國輔,自與王孫別，頻看黃鳥飛。應由春草誤，著處不成歸。,唐,绝句
无题,王万之,柳外寒轻，水边亭小。昨朝燕子归来了。天涯无数旧愁根，东风种得成芳草。亭畔秋千，当时欢笑。香肌不满和衣抱。那堪别后更思量，春来瘦得知多少。,宋,词
歸舟過東流丘簿清足軒,韓淲,倚船江頭看修竹，誰家有軒號清足。敲門應喜故人來，一飯從容可無肉。春風桃李徒紛紛，獨抱勁節惟此君。自公退食且嘯咏，他日得時能拂雲。,唐,律诗
无题,沈瀛,野叟长年。一室萧然。都齐收、万轴牙签。只留三件，三教都全。时看周易，读庄子，诵楞严。阕�匣岬茫�万语千言。得鱼儿、了后忘筌。行行坐坐，相与周旋。待将此意，寻老孔，问金仙。,宋,词
无题,向希尹,结客去登楼。谁系兰舟。半稿清涨雨初收。把酒留春春不住，柳暗江头。老去怕闲愁。莫莫休休。晚来风恶下帘钩。试问落花随水去，还解西流。,宋,词
寄鳳山滿上人,釋永頤,空生久不來，端居常掩室。緬懷舊林社，泉壑翳清密。古鳳閟靈音，野竹無花實。動植皆營營，忘言消永日。,唐,律诗
无题,刘克庄,昔人风调谁高，二疏盛日还乡里。公卿祖道，百城围尽，争传佳事。闻自垂车日，都门外、送车凡几。今世无工，尽置之勿道，焜煌处、独青史。佳甚东阳山水。是昔时、钓游某地。风流脱似，洛中耆老，一人而已。好为霞觞釂，正庭阶、彩衣荣侍。便明朝有诏，启门解说，值先生醉。,宋,词
太上皇帝挽詩  其二,王炎,億兆方同慶，三宮洽孝慈。坤輿俄㢮衛，天極遂纏悲。共憾遺丹鼎，無由奉玉巵。光輝終不熄，徽號日星垂。,唐,词
奉題董端明漁父醉鄉燒香圖十六首 漁父七首 其七,陳克,風烟回首釣魚臺，巾褐從容小殿開。自是玉皇香案吏，外邊休奏客星來。,唐,绝句
命子篇,趙友直,悠悠我祖，肇自軒轅。迄於趙城，因而氏焉。漢家涿郡，繼族於燕。卜遷大梁，世系綿綿。宋自中葉，徙都南塘。武顯扈蹕，聿居虞鄉。於赫文杏，奕世其芳。符德象賢，譜牒有光。顧及於我，時運倏傾。族居萍散，遂殞家聲。苫塊餘息，僅存其形。於焉有心，冀我後生。後生是畏，聖謨炳如。維時孜孜，無忝厥初。豈不爾念，爲惜居諸。無後非孝，匪才若虛。,唐,其他
次韵滕大夫三首 沉香石,蘇軾,壁立孤峰倚硯長，共疑沉水得頑蒼。欲隨楚客紉蘭佩，誰信吳兒是木腸。山下曾逢化松石，玉中還有辟邪香。早知百和俱灰燼，未信人言弱勝剛。,唐,律诗
七言 三十六,呂巖,金鎚灼灼舞天階，獨自騎龍去又來。高臥白雲觀日窟，閑眠秋月擘天開。離花片片乾坤產，坎蘂翻翻造化栽。晚醉九巖回首望，北邙山下骨皚皚。,唐,律诗
无题,晏几道,别来长记西楼事，结遍兰襟。遗恨重寻。弦断相如绿绮琴。何时一枕逍遥夜，细话初心。若问如今。也似当时著意深。,宋,词
无题,韩淲,归来又喜山中约。菊枝桂树真宜酌。兴尽只观山。秋深方闭关。会须追雅步。策蹇或肩舆。少待必能治。膏肓泉石医。,宋,词
遊爛柯山四首 四,李深,稽首期發蒙，吾師豈無說。安禪即方丈，演法皆寂滅。鳴磬雨花香，齋堂飯松屑。,唐,诗
閑遊四首  其一,陸游,觸熱辭行在，扶衰返故丘。亂蟬催落日，病葉報新秋。秣蹇投山驛，尋詩倚寺樓。不因行萬里，那信此生浮。,唐,律诗
寄廣東提幹田子真,曾丰,初悔投身落海涯，擁車猶幸襲蹤來。畏途機械鹿貙虎，晏歲風霜松竹梅。分首二年眉慣鬰，舉頭千里眼傭開。江山不隔往還夢，一夢醒時悶一回。,唐,律诗
无题,刘一止,落日西风原上好，笛声谁奏伊凉。缓寻山径掇幽芳。平生真自许，江海老潜郎。最爱杯中浮蚁闹，鹅儿破壳娇黄。使君醉里是家乡。更追修禊帖，一咏一传觞。,宋,词
无题,郑域,水晶宫殿，放三千龙女，凌波浮浴。花里雕房分洞户，隐隐钉头齐簇。处子娇羞，碧裙无袖，密护圆瑳玉。堤头微露，半身犹掩金绿。知是紫府筵开，□随纤指，出玲珑窗屋。倩剥霓裳轻手搔，掐损些些香玉。端的中心，密藏芳意，苦苦何时足。巴城憔悴，采歌犹闻新曲。,宋,词
无题,曾觌,向逍遥物外，造化工夫，做成幽致。杳霭壶天，映满空苍翠。耸秀峰峦，媚春花木，对玉阶金砌。方丈瀛洲，非烟非雾，恍移平地。况值良辰，宴游时候，日永风和，暮春天气。金母龟台，傍碧桃阴里。地久天长，父尧子舜，灿绮罗佳会。一部仙韶，九重鸾仗，年年同醉。,宋,词
故相贈侍中廣平公挽辭三首  其二,張方平,不與椿齡遠，先傷棣萼零。宸章懷舊德，惠節入新銘。後世推名教，當朝重典刑。東維跨箕尾，一化本同靈。,唐,律诗
无题,陈著,月下百年缘，天上双星样。九秩齐开自是稀，清健那堪两。红叶景翻新，黄菊香宜晚。笑拥眉开祝寿声，满劝鸳鸯盏。,宋,词
感懷  其一,楊公遠,桂薪玉米轉煎熬，口體區區不勝勞。今日難謀明日計，老年徒羨少年豪。皮膚剝落詩方熟，鬢髮滄浪畫愈高。自顧一寒成感慨，有誰能肯解綈袍。,唐,律诗
送姪赴廷試  其一,吳芾,我是田家本業農，偶然兩世到蟾宮。書生天幸有如此，豈復更憂吾道窮。,唐,绝句
无题,张抡,一片闲云，山头初起。飘然直上虚空里。残虹收雨耸奇峰，春晴鹤舞丹霄外。出岫无心，为霖何意。都缘行止难拘系。幽人心已与云闲，逍遥自在谁能累。,宋,词
无题,贺铸,虚堂向壁青灯灭。觉来惊见横窗月。起看月平西。城头乌夜啼。兰衾羞更入。敧枕偷声泣。肠断数残更。望明天未明。,宋,词
句  其二,李拱,琴彈終日得古調，印鎖經秋带蘚痕。,唐,诗
无题,舒亶,小池山额垂螺碧。绿红香里眠鸂鶒。波面翠云开。仙槎天上来。吹将红日落。懊恼严城角。风月此时情。知君华发生。,宋,词
无题,张炎,爱吾庐、傍湖千顷，苍茫一片清润。晴岚暖翠融融处，花影倒窥天镜。沙浦迥。看野水涵波，隔柳横孤艇。眠鸥未醒。甚占得莼乡，都无人见，斜照起春暝。还重省。岂料山中秦晋。桃源今度难认。林间即是长生路，一笑元非捷径。深更静。待散以吹箫，跨鹤天风冷。凭高露饮。正碧落尘空，光摇半壁，月在万松顶。,宋,词
无题,仲殊,楚客才华为发扬。深林著意不相忘。梦成燕国正芬芳。莫把品名闲议拟，且看青凤羽毛长。十分领取面前香。,宋,词
无题,陈师道,芙蓉不借韶华助，故著缃黄。宿面留妆。不出寒花只暂香。伤春不尽悲秋苦，落蕊浮觞。知在谁傍。一笑盈盈百种芳。,宋,词
玉臺體  其三,利登,行雲一夢去無蹤，鳳尾羅衾翠謾重。人壽幾何禁此別，海棠花下悔相逢。,唐,绝句
无题,无名氏,云作伴，月为邻。,宋,词
无题,无名氏,高阁寒轻，映万朵芳梅，乱堆香雪。未待江南，早冠成花，先占一阳佳节。翦彩凝酥，无处学、天然奇绝。便寿阳妆，工夫费尽，艳姿终别。风里弄轻盈，掩珠英明莹，待腊飘烈。莫放芳菲歇。剩永宵欢赏，酒酣吟折。倒玉何妨，且听取、樽前新阕。怕笛声长，行云散尽，谩悲风月。,宋,词
擬寒山拾得二十首  其一八,王安石,勇有孟施舍，能無懼而已。若人學佛法，勇亦當如此。休來講下坐，莫入禪門裏。但能一切捨，管取佛歡喜。,唐,律诗
江郎中求頌,釋正覺,浄治心地廓無垠，一段光明破夙昏。撥轉機輪分化事，百千三昧見門門。,唐,绝句
書南柯太守曲後二首  其二,陳造,竹葉舟前客念家，慈雲甕裏事如麻。而今不笑檀槐戰，笑汝研桑了歲華。,唐,绝句
无题,牟巘,七荚新春，问底事、以人为日。记贞观、郑公恰至，名因人得。况是今朝生上相，老天著意尤端的。便唤为、人日岂徒哉，公人杰。宇宙要，公扶植。善类要，公收拾。愿我公千岁，长陪丹极。山立扬休人正健，耐寒彩胜篸华发。看年年、天际不曾阴，真奇特。,宋,词
无题,无名氏,风撼梧桐影碎。凄凉天气。,宋,词
无题,吕胜己,湛露凉亭馆，香风散芰荷。晚来月色似金波。间绿围红、同伴雪儿歌。年少风流足，情深欢会多。佳人月下拜嫦娥。不似隔年牛女、望星河。,宋,词
夏日  其三,宋伯仁,數點沙鷗掠野塘，雨聲初歇水微茫。橋邊十里荷花蕩，輸與漁人卧晚凉。,唐,绝句
溪上晚眺,徐瑞,望逐飛雲去，天低落景黄。江湖流不盡，宇宙事何長。帆影行空闊，漁歌出莽蒼。沙平秋草遠，鷗鷺未相忘。,唐,律诗
无题,陶氏,与君别，情易许。执手相将，永远成鸳侣。一去音书千万里。望断阳关，泪滴如秋雨。到如今，成间阻。等候郎来，细把相思诉。看著梅花花不语。花已成梅，结就心中苦。,宋,词
貽林鐸,黃滔,終被春闈屈，低回至白頭。寄家僧許嶽，釣浦雨移洲。戰士曾憐善，豪門不信愁。王孫草還綠，何處擬羈遊。,唐,律诗
无题,聂胜琼,无计留君住。奈何无计随君去。,宋,词
聞庭佐不安因馳歸,彭汝礪,山居傾睠舊朋儔，日落原頭望不收。奴僕忽來傳汝病，信音不寄使人愁。羈懷縷縷無窮盡，歸意飛飛可滯留。一舍道途千里遠，那堪風雨重衣裘。,唐,律诗
蒲中雜詠 賞心亭,趙鼎,玉山頽倒莫來扶，富貴功名不讓渠。文舉平生一樽酒，苦逢兒輩議才疏。,唐,绝句
同年前虞部李郎中自長沙赴行在余以紫石硯贈之賦詩代書,韓偓,斧柯新樣勝珠璣，堪贊星郎染翰時。不向東垣修直疏，即須西掖草妍詞。紫光稱近丹青筆，聲韻宜裁錦繡詩。蓬島侍臣今放逐，羨君迴去逼龍墀。,唐,律诗
奉化寶化石巖花鳳,樊圃,山僧取巧蟠珍叢，九苞占盡千葩紅。倚闌精彩欲飛動，百鳥不敢啼春風。,唐,绝句
无题,无名氏,银缸挑尽，纱窗未晓，独拥寒衾一半。,宋,词
无题,陆游,面苍然。鬓皤然。满腹诗书不直钱。官闲常昼眠。画凌烟。上甘泉。自古功名属少年。知心惟杜鹃。,宋,词
无题,王质,水风轻，吹不皱。上下浮光，两镜光相就。云锦摇香吹散酒。细听清谈，玉屑津津嗽。明月前，斜阳后。竹露秋声，拂拂寒生袖。掇取湖山聊入手。紫阁黄扉，到了终须有。,宋,词
无题,姚云文,渺人间、蓬瀛何许，一朝飞入梁苑。辋川梯洞层瑰出，带取鬼愁龙怨。穷游宴。谈笑里，金风吹折桃花扇。翠华天远。怅莎沼黏萤，锦屏烟合，草露泣苍藓。东华梦，好在牙樯雕辇。画图历历曾见。落红万点孤臣泪，斜日牛羊春晚，摩双眼。看尘世，鳌宫又报鲸波浅。吟鞘拍断。便乞与娲皇，化成精卫，真不尽遗恨。,宋,词
奉酬德莊見和,周紫芝,横飛袞袞見諸公，着眼何由到此翁。胡粤相忘千里外，金蘭投分一言中。詩緣漸熟情難洗，老色來煎念已空。銷盡客愁知底事，愛君回雪與流風。,唐,律诗
无题,无名氏,枕簟冰清，渐觉秋凉也。,宋,词
禪人并化主寫真求贊  其一三一,釋正覺,節稜稜而老松之孤，心空空兮脩竹之癯。雪霜之氣，丘壑之軀。雲水之去就，叢林之典模。放開來底，相識也無。,唐,词
再和復答,釋德洪,道鄉是宅扶歸路，法喜爲妻笑鼓盆。蟭螟膽大敢巢蚊，遊戲秋毫鋒際立。卷藏法界眼中蹲，自然函蓋合乾坤。醉裏兩篇開爛錦，雨前千丈挂彎霓。楊梅盧橘恰嘗時，自笑此生真逆旅。人情何處不同巇，禪心且作絮沾泥。,唐,诗
謝橘洲人寄橘,齊己,洞庭栽種似瀟湘，綠遶人家帶夕陽。霜裛露蒸千樹熟，浪圍風撼一洲香。洪崖遣後名何遠，陸績懷來事更長。藏貯待供賓客好，石榴宜稱映舟光。,唐,律诗
淳熙八年端午帖子詞 太上皇后閤六首 其一,崔敦詩,菰黍團雲白，菖花剪玉長。晚涼新月上，水殿按霓裳。,唐,绝句
无题,贺铸,翡翠楼高帘幕薄，温家小玉妆台。画眉难称怯人催。羞从面色起，娇逐语声来。门外木兰花艇子，垂杨风扫纤埃。平湖一镜绿萍开。缓歌轻调笑，薄暮采莲回。,宋,词
无题,周邦彦,照水残红零乱，风唤去。尽日测测轻寒，帘底吹香雾。黄昏客枕无憀，细响当窗雨。看两两相依燕新乳。楼下水，渐绿遍、行舟浦。暮往朝来，心逐片帆轻举。何日迎门，小槛朱笼报鹦鹉。共剪西窗蜜炬。,宋,词
无题,无名氏,殢酒情怀，恨春时节。柳丝巷陌黄昏月。把君团扇卜君来，近墙扑得双蝴蝶。笑不成言，喜还生怯。颠狂绝似前春雪。夜寒无处著相思，梨花一树人如削。,宋,词
无题,无名氏,见笋成新竹，燕教雏飞，画堂清昼。萱草榴花，遍小庭如绣。角簟纱厨，葛巾葵扇，正麦秋时候。玉尘生风，け然隐几，香蟠金兽。又值生初，故乡何在，三楚云高，谩劳回首。睡起情怀，况渊明止酒。赖有宾朋，惠来相顾，尽一时英秀。旋涤瑶觞，重歌金缕，与公同寿。,宋,词
无题,陈康伯,闲来溪上有云飞。溪光接翠微。江南三月落花时。春波去棹迟。寻竹路，破林扉。苍台旧钓矶。欲归回首未成归。黄尘满素衣。,宋,词
无题,洪适,严更永，今夕是何年。玉衡正，钩陈灿，天字起祥烟。协风应、江海安澜。重规仍叠矩，圣主乘乾。尧授舜、盛事光前。称寿玉卮边。三年亲祀，一阳回律，八乡承宇，觚陛紫为坛。仰天颜。斋居寂，诚心肃，礼容专。存锺石，约舆卫，五辂不求全。听金钥、虎旅无眠。俨千官。须期显。相嘉笾。一人俭德动天渊。费减大农钱。神示格，宗祧燕。人民悦，祉福正绵绵。,宋,词
送沈光侍御赴職閩中,羅隱,未至應居右，全家出帝鄉。禮優逢苑雪，官重帶臺霜。夜浦吳潮吼，春灘建水狂。延平有風雨，從此是騰驤。,唐,律诗
奉和幸大薦福寺,宋之問,香剎中天起，宸遊滿路輝。乘龍太子去，駕象法王歸。殿飾金人影，窗搖玉女扉。稍迷新草木，徧識舊庭闈。水入禪心定，雲從寶思飛。欲知皇劫遠，初拂六銖衣。,唐,诗
遊靈巖,富言,聞說靈巖境最幽，乘閒艤棹共追遊。飛泉翠滴半空雨，古樹陰連萬壑秋。縹緲香煙籠梵榻，嵯峨山勢枕江流。登臨眺望關河遠，惹起鄉思戀國愁。,唐,律诗
无题,毛滂,今宵月好来同看。月未落、人还散。把手留连帘儿畔。含羞和恨转娇盼。恁花映春风面。相思不用宽金钏。也不用、多情似玉燕。问取婵娟学长远。不必清光夜夜见。但莫负、团圆愿。,宋,词
无题,赵长卿,瓦湿鸳鸯，夜深霜重江风冷。月华明映。清浸梅梢粉。漏断寒浓，惹起当年恨。君休问。雁飞欲尽。没个南来信。,宋,词
翌日早晴,陸游,澤居傍海壖，暑雨困積潦。四顧路俱絕，所至泥浩浩。坐卧敗屋中，兀若在孤島。得米無束薪，端憂令人老。今朝復何朝，浮雲散如掃。一蟬鳴高槐，兩蝶點平草。欣然受凉颸，便欲事幽討。呼童羈我駒，東走天台道。,唐,诗
還文雅師書帙,梅堯臣,編絕不加新，于今十二春。綠窗重展目，靜几勿生塵。豈愛吾廬日，終將道者親。莫嫌同刺字，漫滅看難真。,唐,律诗
緣識  其一七,宋太宗,龍虎剛柔隠聖方，一時和合運陰陽。周知配類無疏失，物性從來理自長。鼎裏花開裝五彩，心明火候制三黄。更能通得華池妙，南北東西不可當。,唐,律诗
无题,毛滂,映阶芳草净无尘。新晴隔柳阴。绿丝步障碧茸茵。遮藏欲尽春。寒未了，酒须深。残花无处寻。年来陪尽惜春心。闲愁渐不禁。,宋,词
无题,尹公远,冰弦语。在竹树、院落深深处。当年野草闲花，何许浮云飞絮。征鸿止止，纵汗漫、游人远回顾。迟琼楼、五色帘开，唤醒玄鹤飞舞。何事梦断湖山，尚九里松声，八月潮怒。三十年馀池台泪，应不为、花奴羯鼓。想天上、群仙老矣，甚比似、人间更愁苦。倩画阑、留住西风，莫教愁入云去。,宋,词
秋思二首 一,張仲素,碧窗斜日藹深暉，愁聽寒螿淚濕衣。夢裏分明見關塞，不知何路向金微。,唐,绝句
代人壽度支郎中李嘉言,敖陶孫,李下老人龍作儔，談經閲世無春秋。一朝函谷占紫氣，萬里西極行青牛。青蓮居士亦其裔，太白淪精來謁帝。江東狂客漏神機，一號謫仙人得制。天人驚世時一班，文采風流有遠孫。百篇斗酒真細事，郡有德政朝功言。晉陵坐嘯列城祖，一札細書風九土。爲郎不用漢山錢，度支事繁通會府。向來供億寬艱虞，祗今笏畫通材須。裕農足國端有道，判花視草皆夷途。金魚玉带公所有，太夫人高松柏壽。綵衣板輿堪作圖，贔屭閬州陳母後。人間盛事省見稀，王母一笑攘桃兒。花明柳暗白日靜，鶑穿燕颺青春遲。請君酌此西湖水，萬歲千秋佐天子。清明寒食數日間，謹勿拋擲爲佳耳。,唐,诗
扇子詩  其三○,李石,達摩一字無法，惠子五車著書。透關九重見虎，離鈎三寸求魚。,唐,其他
送筍與經臣,許景衡,短短犀簪尚带泥，重重書卷已參差。題詩分贈君應笑，何似東坡噴飯時。,唐,绝句
和徐之才回紋,馮山,行軺使指屢襟分，路去重看思糾紛。清夜峽前江照月，霽天郊外劍横雲。情多苦近歸褒漢，景物應難會見聞。榮慮俗緣因刺按，燕堂虛愧有移文。,唐,律诗
讀史,陸游,夜對遺編嘆復驚，古來成敗浩縱橫。功名多向窮中立，禍患常從巧處生。萬里關河歸夢想，千年王霸等棋枰。人間只有躬耕是，路過桑村最眼明。,唐,律诗
无题,无名氏,落花点点绣苍苔。,宋,词
无题,石孝友,你又痴。我又迷。到此痴迷两为谁。问天天怎知。长相思。极相思。愿得姻缘未尽时。今生重共伊。,宋,词
花村二首  其一,華鎮,問宿花村喜可餘，已拚花下倩人扶。牧童不見枝頭杏，空指青帘問有無。,唐,绝句
无题,无名氏,户庭浮瑞气。八日馀寒，新春来至。,宋,词
枕上,崔敦禮,輾轉孤燈夢不成，念家憂國總關情。月明定到棠梨上，時有啁嘈格磔聲。,唐,绝句
和陶雜詩十一首  其四,蘇軾,相如偶一官，嗤鄙蜀父老。不記犢鼻時，滌器混傭保。著書曾幾何，渴肺灰土燥。琴臺有遺魄，笑我歸不早。作書遺故人，皎皎我懷抱。餘生幸無愧，可與君平道。,唐,诗
无题,李弥逊,瑶池倒影，露华浓、群玉峰峦如洗。明镜平铺秋水净，寒锁一天空翠。荷芰风摇，苹蘩波动，惊起鱼龙戏。扶疏桂影，十分光照人世。谁似。老子痴顽，胡床危坐，自引壶觞醉。斗转参横歌未彻，屋角乌飞星坠。对影三人，停杯一问，谁会骑鲸意。金牛何处，玉楼高耸十二。,宋,词
示丁都院  其二,釋崇嶽,三千條法爲今時，一性圓明要自知。會得自知知底事，人間何處不光輝。,唐,绝句
无题,梁意娘,春宵短。香闺寂寞愁无限。愁无限。一声窗外，晓莺新啭。起来无语成娇懒。柔肠易断人难见。人难见。这些心绪，如何消遣。,宋,词
无题,高子芳,去年曾祝夫人寿。今岁也又还依旧。鬓绿与颜朱。神仙想不如。骨相真难老。疑是居蓬岛。那更舞霓裳。笙歌溢画堂。,宋,词
李少傅佚老亭,張方平,得謝自廊廟，事高疏仲翁。安車雖駟馬，歸路已冥鴻。令子承良冶，朱轓治左馮。緇衣方改造，列鼎有餘豐。屨杖居多適，軒裳夢覺空。天倪希柱史，性理問能公。窗檻開瀟灑，風煙接鬰葱。上方思賈誼，即奉小輿東。,唐,诗
无题,毛滂,帘下风光自足。春到席间屏曲。瑶瓮酥融，羽觞蚁闹，花映酃湖寒绿。汨罗愁独。又何似、红围翠簇。聚散悲欢箭速。不易一杯相属。频剔银灯，别听牙板，尚有龙膏堪续。罗熏绣馥。锦瑟畔、低迷醉玉。,宋,词
无题,无名氏,剪酴醿、移红药，深院教鹦鹉。消遣宿酲，敧枕熏沈炷。自从载酒西湖，探梅南浦，久不见、雪儿歌舞。恨无据。因甚不展眉头，凝愁过百五。双燕见情，难寄断肠句。可怜泪湿青绡，怨题红叶，落花乱、一帘风雨。,宋,词
无题,吴泳,伶俐聪明，都不似、阿奴碌碌。渐欲买、青山路隐，白云同宿。半醉尽教乌帻堕，熟眠休管屏风触。算人生、能有几时闲，金乌速。粗粗饭，天仓粟。浊浊酒，天家禄。更钓鲜采薇，有何不足。君不见当年金谷事，绿珠弄笛椒涂屋。到而今、富贵一场空，终非福。,宋,词
无题,韩淲,看了香梅看瑞香。月桥花槛更云窗。不知是有春多少，玉水灵山醉几场。闲蝶梦，褪蜂黄。尽温柔处尽端相。珠帘十里扬州路，赢得潘郎两鬓霜。,宋,词
无题,韩元吉,凝碧旧池头，一听管弦凄切。多少梨园声在，总不堪华发。杏花无处避春愁，也傍野烟发。惟有御沟声断，似知人呜咽。,宋,词
即事二首  其二,陸游,草衣木食更何求，穴處巢居過即休。尚恨未能全省事，一竿風月釣滄洲。,唐,绝句
陳,方回,倏忽還如晉滅吳，六朝宮殿永榛蕪。千嬌玉座酣醽醁，一命青絲繫轆轤。早使閣中無貴嬪，未應闕下有蠻奴。他時月夜逢楊廣，衣鉢相傳不早無。,唐,律诗
无题,曹勋,断虹收霁雨，卷帘幕、与风期。正燕子将雏，莺儿弄巧，日影迟迟。荼䕷。牡丹过也，但游丝、上下网晴晖。三月韶华，转头易失，密阴匀齐。常思。入夏景偏奇。是梅雨霏微。更乍著轻纱，凉摇素羽，翠点清池。还思。故山旧隐，想葱茏、翠竹锁窗扉。独倚西楼谩久，此怀冷淡谁知。,宋,词
无题,周邦彦,廉纤小雨池塘遍。细点看萍面。一双燕子守朱门。比似寻常时候、易黄昏。宜城酒泛浮香絮。细作更阑语。相将羁思乱如云。又是一窗灯影、两愁人。,宋,词
无题,张仲殊,笙歌喜庆争催晓。篆烟舞、龙鸾缥缈。香罗上、不画寿仙人，献一段、长生寿草。一心一意同欢笑。两心事、卒难得了。教传语、天上太白星，剩借取、几千年好。,宋,词
題嚴子陵釣臺二首  其一,陳著,才得心安便是通，乘龍非貴釣非窮。那知碌碌攀鱗者，盡在先生不釣中。,唐,绝句
送鮮于都曹歸蜀灌口舊居,蘇軾,籋盡霜鬚照碧銅，依然春雪在長松。朝行犀浦催收芋，夜渡繩橋看伏龍。莫歎倦游無駟馬，要將老健敵千鍾。子雲三世惟身在，爲向西南說病容。,唐,律诗
歌,羅漢和尚,咸通七載初參道，到處逢言不識言。心裏癡（《五燈會元》作「疑」）團若栲栳，三春不樂止林泉。忽遇法王氈上坐，便陳疑懇向師前。師從氈上那伽起（一作「定」），袒膊當胸打一拳。駭散癡（《五燈會元》作「疑」）團獦狚落，舉頭看見日初圓。從茲蹬蹬以碣碣，直至如今常快活。只聞肚裏飽膨脝，更不東西去持鉢。,唐,词
无题,黄公绍,思晴好，日影漏些儿。油菜花间蝴蝶舞，刺桐枝上鹁鸠啼。闲坐看春犁。,宋,词
有感四首  其三,項安世,向來涉筆賦長楊，辱賜天家七寶牀。黄吻少年評大士，白頭宮女說先皇。,唐,绝句
无题,无名氏,雪里芳丛，岭头还报东君信。寿阳妆靓。姑射冰肌莹。曲岸横斜，清浅波相应。风不定。暗香疏影。占断花中韵。,宋,词
偈頌七十六首  其二二,釋師範,韶光去也誰能留，長江衮衮無暫休。人生既老不復少，此心未了空悠悠。,唐,绝句
无题,毛滂,晚色寒清如四檐。梧桐冷碧到疏帘。小花未了烛花偏。瑶瓮孛堆春这里，锦屏屈曲梦谁边。熏笼香暖索衣添。,宋,词
貞元八年十二月謁先主廟絕句三首 一,張儼,仗順繼皇業，幷吞勢由己。天命屈雄圖，誰歌大風起。,唐,绝句
无题,杨泽民,奇容压尽群芳秀。枕臂浓香犹在袖。自从草草为传杯，但觉厌厌长病酒。堤上路长官柳瘦。愁在月明霜落后。须知斗帐夜寒多，早趁西风回鹢首。,宋,词
无题,姚勉,秋怀轩豁。痛饮天机发。世界只如掌大，算只有、醉乡阔。烟抹。山态活。雨晴波面滑。艇子慢摇归去，莫搅碎、一湖月。,宋,词
无题,赵鼎,笔端红翠。造化工夫春有意。云梦涵胸。好去蓬山十二重。天街追骑。催唤谪仙泥样醉。电扫云空。百斛明珠咳唾中。,宋,词
无题,杨无咎,蕙性柔情忒可怜。盈盈真是女中仙。披图一见春风面，携手疑同玳瑁筵。挥象管，擘蛮笺。等闲写就碧云篇。风流意态犹难画，潇洒襟怀怎许传。,宋,词
无题,陈著,眼底时光，奈老来、如何奈得秋何。黄叶最多情，天分付、凉意一声先做。是处著露莎蛩，也酸吟相和。新雁想，飞到故都徘徊，未忍轻过。往事是堪唾。红枣信、烽折尽任他。湖山桂香自好，笙歌舫、沈沈醉也谁拖。可怜瘦月凄凉，把兴亡看破。如今□，但留下满城□，西风悲些。,宋,词
天遊峰,劉邊,紫翠飛來石蕊間，何年幻出小瀛寰。崖懸瘦瀑一千尺，峽束寒流八九灣。蒼壁向人如有待，白雲何事未知還。歌酣更挹浮丘伯，坐對中臺話半閒。,唐,律诗
无题,吴文英,三月暮，花落更情浓。人去秋千闲挂月，马停杨柳倦嘶风。堤畔画船空。恹恹醉，长日小帘栊。宿燕夜归银烛外，啼莺声在绿阴中。无处觅残红。,宋,词
无题,朱敦儒,风约雨横江。秋满篷窗。个中物色尽凄凉。更是行人行未得，独系归艎。拥被换残香。黄卷堆床。开愁展恨翦思量。伊是浮云侬是梦，休问家乡。,宋,词
歡喜口號  其七,黄彥平,何必翠虚捎魍魎，且看白旆掛麟猊。幾年待著龍蛇歲，便是乾坤交泰時。,唐,绝句
題烏程簿廳浮玉亭七首  其六,袁說友,浮屠高直一溪雲，水面渾如鏡面分。此景正緣高士得，不然何以獨輸君。,唐,绝句
頌古十首  其二,釋法薰,百丈機先疾似風，巍巍獨坐大雄峰。要知奇特中奇特，明月難教下碧空。,唐,绝句
辭桂帥辟書作,劉克莊,一昨聞公莫府開，夢魂頻繞嶺頭梅。久拋鞾袴辭軍去，忽有弓旌扣戶來。茅舍相過爭借問，荷衣欲出却徘徊。舊時檄筆今焚棄，孤負黄金百尺臺。,唐,律诗
送彭秀才赴國學試,王庭珪,君厭江南卑薄鄉，擔簦萬里趨虞庠。虞庠黌舍中天起，上游英俊如堵墻。子欲戰藝於其場，亦須旗鼓能相當。但得同升博士堂，看取官職如驅羊。,唐,律诗
无题,无名氏,姑苏台上春光泄。菊老寒轻香未歇。人言太守是龚黄，天为吾君生稷契。明良庆会俱良月。万岁千秋同瑞节。明朝仙领趣持鳌，十万人家齐卧辙。,宋,词
无题,程垓,山无数，雨萧萧。路迢迢。不似芙蓉城下去，柳如腰。梦随春絮飘飘。知他在、第几朱桥。说与杜鹃休唤，怕魂销。,宋,词
无题,卢祖皋,翠楼十二阑干曲。雨痕新染蒲桃绿。时节又黄昏。东风深闭门。玉箫吹未彻。窗影梅花月。无语只低眉。闲拈双荔枝。,宋,词
橫翠亭,周密,晴空漠漠迷蒼煙，凭闌一望心茫然。舊游已落飛鳥外，新詩應在歸雲邊。亭高千里納山色，人靜萬物爭春妍。天涯倦客早歸去，空山日暮多啼鵑。,唐,律诗
嘲蘇世長,高祖,名長意短，口正心邪。棄忠貞於鄭國，忘信義於吾家。,唐,词
无题,陈师道,九里山前千里路。流水无情，只送行人去。路转河回寒日暮。连峰不许重回顾。水解随人花却住。衾冷香销，但有残妆污。泪入长江空几许。双洪一抹无寻处。,宋,词
家童拾栗因念亡兒作數語以寫鍾情之悲,王十朋,去年覓栗嫌汝癡，責汝曾賦淵明詩。今年栗熟不汝見，凄然白骨埋荒陂。西風簌簌黄葉飛，家僮拾栗門前歸。汝兄汝妹爭來取，汝父傷心淚如雨。,唐,律诗
夜雨,杜牧,九月三十日，雨聲如別秋。無端滿階葉，共白幾人頭。點滴侵寒夢，蕭騷著淡愁。漁歌聽不唱，蓑濕棹迴舟。,唐,律诗
應平叔送牡丹,仇遠,草玄亭前老侯芭，贈我鞓紅三朵花。一春風雨傷麥麻，天香何事來山家。且勸花王一盃酒，更祝花王千萬壽。洛陽名苑今在否，未必開花大如斗。有花可賞不負春，紅紫轉眼俱成塵。酣歌誰識李翰林，酒樓柳絮愁殺人。,唐,诗
无题,洪瑹,花影摇春，虫声吟暮，九霄云幕初卷。谁驾冰蟾，拥出桂轮天半。素魄映、青琐窗前，皓彩散、画阑干畔。凝眄。见金波滉漾，分辉鹊殿。况是风柔夜暖。正燕子新来，海棠微绽。不似秋光，只照离人肠断。恨无奈、利锁名缰，谁为唤、舞裙歌扇。吟玩。怕铜壶催晓，玉绳低转。,宋,词
无题,李焕,风云嘉会，有英杰瑞时，来符平泰。子建才华，平阳勋业，流庆至今犹在。闾史卿来曾记，骨相堂堂庞艾。少年日，已心包云泽，名高嵩岱。超迈人尽道，今代吏师，小试犹淹大。两路登车，三州出牧，游刃了无凝碍。便合进推荷橐，迤逦参陪天縡。愿从此，奉明君真相，优游千载。,宋,词
无题,无名氏,冰肌玉骨，不与凡花数。一点破清香，这心情、更谁为主。愁春归晚，时被雨廉纤，琼枝上，泪淋浪，似恨孤芳处。幽姿标格，独向江头路。拟待使君来，把芳心、丁宁分付。疏篱茅舍，回首试轻辞，争望远，嫁东风，对玉堂同处。,宋,词
无题,晏几道,街南绿树春饶絮。雪满游春路。树头花艳杂娇云，树底人家朱户。北楼闲上，疏帘高卷，直见街南树。阑干倚尽犹慵去。几度黄昏雨。晚春盘马踏青苔，曾傍绿阴深驻。落花犹在，香屏空掩，人面知何处。,宋,词
无题,柳永,繁华锦烂。已恨归期晚。翠减红稀莺似懒。特地柔肠欲断。不堪尊酒频倾。恼人转转愁生。□□□□□□，多情争似无情。,宋,词
无题,王庭珪,琼楼玉宇。满人寰似、海边洲渚。蓬莱又还水浅，鲸涛静见，银宫如许。紫极鸣筲声断，望霓舟何处。待夜深、重倚层霄，认得瑶池广寒路。郢中旧曲谁能度。恨歌声、响入青云去。西湖近时绝唱，总不道、月梅盐絮。暗想当年宾从，毫端有惊人句。谩说枚叟邹生，共作梁园赋。,宋,词
太平天慶觀題壁五首  其五,郭祥正,聽君彈别鶴，别鶴怨離索。何以動乾坤，六月秋霜落。,唐,绝句
遊報國院用壁間韻示同遊二首  其二,朱松,老僧彌勒久同龕，應笑遊人世味甘。小數何曾工九九，深禪聊欲問三三。,唐,绝句
金宿樓望月呈仲通司封  其二,文彥博,緬想建安盛，西園飛蓋遊。初筵會才雅，今夕繼風流。月伴昏星出，雲隨晚吹收。老生於此興，不減庾荆州。,唐,律诗
荆江口望見君山,鄭起,荆江江口望漫漫，一白無邊夕照寒。只是青雲浮水上，教人錯認作山看。,唐,绝句
思歸二絕句  其二,項安世,艾葉翻翻白，榴花疊疊紅。年華驚客枕，心事逐郵筒。,唐,绝句
十世觀音生辰六月二十六日二首  其二,釋德洪,曇相禪師第二身，蟬聯十世姓楊人。女兄慧辯成勍敵，弟子悲欣記夙因。解使邪迷知有佛，自呼名字凛如神。平生接物多方便，何似今朝一句親。,唐,律诗
壬子江陵寄聞人松庵,李曾伯,不見松庵又幾年，書來云欲卜新椽。我方北寨愁供戍，君盍西湖喜結緣。多謝烹魚勤客遺，薄言騎鶴寓腰纏。惜無廣厦歡顔力，姑用長安作酒錢。,唐,律诗
池亭雙樹梅花,楊萬里,開盡梅花半欲殘，兩株晴雪作雙寒。團欒遶樹元無見，只合池亭隔水看。,唐,绝句
无题,晏几道,红叶黄花秋意晚，千里念行客。飞云过尽，归鸿无信，何处寄书得。泪弹不尽临窗滴。就砚旋研墨。渐写到别来，此情深处，红笺为无色。,宋,词
无题,吕胜己,倚阑观四远。近有客登临，故相磨难。山形欠舒展。小峰峦云树，晦明更变。江淮楚甸。又何曾、分明在眼。但临深、自觉身高，未可便名博见。休辨。吾心乐处，不要他人，共同称善。痴儿浅浅。因他谩说一遍。问还知宴坐，回光收视，大地河山尽现。待於中、会得些时，举觞奉劝。,宋,词
无题,刘辰翁,五五复五五，二八且重重。后天先甲如此，满月喜相逢。一日须倾三百，月小又输一日，不满九千锺。但愿客常满，莫问海尊空。赋长篇，赓短韵，剩谈丛。乱来风日自美，一橘两衰翁。几见东陵瓜好，又看西邻葵烂，半醉半醒中。偶得洞宾象，混混起相从。,宋,词
兄弟同登進士,吳元,勒馬江邊問玉京，百花頭上占梅英。雲霄萬里開鵬路，詩樂三章奏鹿鳴。拂劍笑談天下事，擔簦慷慨日邊行。吳公兄弟誰先後，此事君王合與評。,唐,律诗
无题,陈著,问大江东，长淮上，缘分如何修到。轻裘还熟局，第三番又是，五年春了。菜饭工夫，露香心事，惟靠天公分晓。林泉琴书梦，算飞笺觅去，不知多少。奈雅意难酬，又还留住，口衔新诏。都无他嗜好。玉麟静、公事供谈笑。满眼是、风花飘忽，惟有长松，雪霜里、插天苍老。休忆家山好。安乐处、便成蓬岛。正春雨、秧畴饱。边城如画，处处绿杨芳草。青溪不妨寄傲。,宋,词
无题,辛弃疾,旧雨常来，今□不来，佳人偃蹇谁留。幸山中芋栗，今岁全收。贫贱交情落落，古今吾道悠悠。怪新来却见，文反离骚，诗□秦州。功名只道，无之不乐，那知有更堪忧。怎奈向、儿曹抵死，唤不回头。石卧山前认虎，蚁喧床下闻牛。为谁西望，凭栏一饷，却下层楼。,宋,词
華亭百詠 前京城,許尚,廬落皆無有，依稀古堞存。登臨認遺跡，林莽暮煙昏。,唐,绝句
无题,谢逸,一江秋水碧湾湾。绕青山。玉连环。帘幕低垂，人在画图间。闲抱琵琶寻旧曲，弹未了，意阑珊。飞鸿数点拂云端。倚阑看。楚天寒。拟倩东风，吹梦到长安。恰似梨花春带雨，愁满眼，泪阑干。,宋,词
无题,廖行之,玉宇□蓬户。渺凉声、箾槮梧井，乱零枫浦。得得西山朝来爽，碧瘦千崖万树。清兴在、烟霞深处。拄笏风流今谁是，但闻鸡、夜半犹狂舞。试举看，渠多许。青云万里君夷路。肯区区、輈张兔穴，沈迷金坞。流水高山真难料，休把朱弦浪抚。任展转、翻云覆雨。且对佳时随意乐，更从今、莫问惊人句。算万事，总天赋。,宋,词
无题,无名氏,来复迈七日，亨泰兆三阳。恰逢临吉中应，浸长三阳刚。天地凝成正气，岳渎锺为秀杰，玉燕纪呈祥。莹彻冰壶操，皎月映秋霜。日星回，乾坤辟，再更张。时乘君子道长，茅茹喜生光。抱负黄锺大吕，资禀盐梅栋柏，施用在岩廊。一骑春风里，紫诏下山堂。,宋,词
无题,康与之,红楼紫陌青春路，柳色皇州。月淡烟柔。袅袅亭亭不自由。旧时扶上雕鞍处，此地重游。总是新愁。柳自轻盈水自流。,宋,词
无题,石孝友,离情冰泮，归心云扰，黯然凝伫江皋。柳色摇金，梅香弄粉，依稀满眼春娇。常记极游遨。更与持玉斝，因解金貂。郎去翟塘，妾家巫峡水迢迢。别来暗减风标。奈碧云暗断，翠被香消。春草生池，芳尘凝榭，凄凉月夕花朝。千里梦魂劳。但鸟啼渡口，猿响山椒。拟把无穷幽恨，万叠写霜绡。,宋,词
无题,晏殊,阆苑神仙平地见。碧海架蓬瀛。洞门相向，倚金铺微明。处处天花撩乱，飘散歌声。装真筵寿，赐与流霞满瑶觥。红鸾翠节，紫凤银笙。玉女双来近彩云。随步朝夕拜三清。为传王母金箓，祝千岁长生。,宋,词
賀吳仲權召試館職,趙蕃,重爲湖外別，難寄日邊書。詎敢疏風義，欣聞有詔除。圖書天祿閣，文陳玉堂廬。祕記資讐校，人材務養儲。端如策晁董，不比召嚴徐。惟我高曾世，曾仍位序居。永懷元祐始，絕歎建炎初。衰謝今如此，淒涼實在予。,唐,诗
金剛隨機無盡頌 無斷無滅分第二十七 其七,釋印肅,驢鳴并犬吠，皆標第一義。幪頭都不知，一體包天地。,唐,绝句
送僧三首  其一,釋慧空,蜀川老覺家潼川，懷中交子是鐵錢。三年聽講大慈寺，執卷問之不識字。三年參禪大隋山，蓋龜劫火猶顢頇。瞿塘忽放鐵船下，不問灧澦堆如馬。逆風使過荆湖南，焦荔林中來放憨。同風莫倚閩與蜀，飲水更須防蠱毒。,唐,诗
次韻郭思得之歸德鋪留題  其三,呂頤浩,故園一別四經秋，倦宦東歸念昔游。下馬郵亭開病目，壁間依舊見銀鈎。,唐,绝句
即事二首  其二,周文璞,龍護朝元閣，鶴棲封禪臺。中原垂白叟，只望羽書來。,唐,绝句
書懷,陸游,詩不能工浪得窮，幾年衮衮看諸公。摧頺已作驥伏櫪，留滯敢嫌船逆風。消日劇棋疏竹下，送春爛醉亂花中。倚楼看鏡俱癡絕，贏取烟蓑伴釣翁。,唐,律诗
无题,周紫芝,花褪残红绿满枝。嫩寒犹透薄罗衣。池塘雨细双鸳睡，杨柳风轻小燕飞。人别后，酒醒时。午窗残梦子规啼。尊前心事人谁问，花底闲愁春又归。,宋,词
舅母太夫人方氏輓詞三首  其二,范成大,門戶傳清白，階庭侍紫青。百年歌燕喜，五福用康寧。訣籙嘗觀妙，旒旌謾勒銘。神遊定超絕，何必訊泉扃。,唐,律诗
謝趙昌父投贈詩卷,喻良能,趙子有新作，鼎珍初出庖。端能工競病，寧復費推敲。白戰應難敵，清臞亦任嘲。風流前輩盡，試合續絃膠。,唐,律诗
梅林分韵得陶字,楊大光,蟠根寄荒絕，擢幹空椮蕭。鄉來聞妙語，翦拂到兒曹。垂老猶叵堪，開落幾徒勞。不謂動杖屨，惠然排蓬蒿。尚能領諸生，相就醉澂醪。真頼旁輝映，併覺標韵高。酒闌興未已，分韵看揮毫。籍湜俱可人，冥搜爭過褒。乃知天地間，一等爲賢豪。橫飛與陸沉，亦各繫所遭。再煩起窮邊，國柄行當操。盡期如此花，曉夕幸甄陶。得備和羹用，寧不出伊皋。百年幾春風，勿令心忉忉。,唐,诗
无题,吴潜,屯结海云阵，奋击藉雷公。忽然天宇轩豁，杲日正当空。照出榴花丹艳，映出栀花玉色，生意与人同。闭纵一翻手，造化不言功。想平畴，禾穟穟，黍芄芄。老农拍手相问，相劳笑声中。办取黄鸡白酒，演了山歌村舞，等得庆年丰。此际莼鲈客，倚楫待西风。,宋,词
无题,程垓,暑庭消尽风鸣树。树鸣风尽消庭暑。横枕一声莺。莺声一枕横。扇纨低粉面。面粉低纨扇。凉月淡侵床。床侵淡月凉。,宋,词
賦陳太史所築凌雲亭四首  其三,劉宰,紫煙縹緲接雲霞，亭下連甍十萬家。想見當年關尹子，已占柱史入京華。,唐,绝句
无题,仇远,仙骨清无暑。爱兰桡、撑入鸳波，锦云深处。休唱采莲双浆曲，老却鸥朋鹭侣。算只有、青山如故。旧雨初晴新水涨，画桥低、杳霭迷苍渚。头戴笠，日亭午。独醒耿耿空怀楚。渺愁予、岸芷江蓠，尚青青否。锦瑟谩弹斑竹恨，难写湘妃怨语。怅谁与、孤芳为主。流水无声云不动，向渔郎、欲觅桃园路。船尾带，落花去。,宋,词
无题,杨无咎,鸳瓦霜明，绣帘烟暖，和气容与。云想衣裳，风清环佩，拥翠娥扶步。蓬山远别，仙班知是，有客旧同俦侣。朅来到、人间又也，爱他相门荣遇。清秋菊在，小春梅绽，正是年华好处。酒满瑶觞，歌翻金缕，莫放行云去。已随夫贵，仍因儿显，两国看齐楚。此时对、生朝听我，却称寿语。,宋,词
賈客詞,劉駕,賈客燈下起，猶言發已遲。高山有疾路，暗行終不疑。寇盜伏其路，猛獸來相追。金玉四散去，空囊委路岐。揚州有大宅，白骨無地歸。少婦當此日，對鏡弄花枝。,唐,诗
題清涼寺,楊巨源,憑檻霏微松樹煙，陶潛曾用道林錢。一聲寒磬空心曉，花雨知從第幾天。,唐,绝句
衡嶽道中  其二,陳與義,客子山行不覺風，龍吟虎嘯滿山松。綸巾一幅無人識，勝業門前聽午鍾。,唐,绝句
鶴聯句,范仲淹,上霄降靈氣，鍾此千年禽。幽閑靖節性，孤高伯夷心。頡頏紫霄垠，飄颻滄浪潯。岳湛有仙姿，鈞韶無俗音。毛滋月華淡，頂粹霞光深。目流泉客淚，翅垂羽人襟。騰漢雪千丈，點溪霜半尋。纖喙礪青鐵，修脛雕碧琳。巖棲干溪樹，澤飲卑蹄涔。鸞皇自塤箎，燕雀徒商參。獨翅聳瓊枝，羣舞傾瑤林。病餘霞雲叚，夢回松吹吟。靜嫌鸚鵡言，高笑鴛鴦淫。金精冷澄澈，玉格寒蕭森。潔白不我恃，腥羶非所任。稻粱不得已，蟣虱胡爲侵。天池憶鵬遊，雲羅傷鳯沈。風流超縞素，雅淡絕規箴。相親長道情，偶見銷煩襟。西漢惜馮唐，華皓欲投簪。南朝仰衛玠，清羸疑不禁。端如方直臣，處羣良足欽。介如廉退士，驚秋猶在陰。幾誚鷹隼鷙，覊韝俄見臨。還嗤鳬鷖貪，弋繳終就擒。乘軒乃一芥，空籠仍萬金。片雲伴遙影，冥冥越烟岑。長飈送逸響，亭亭出霜砧。蓬瀛忽往來，桑田成古今。願下八佾庭，鼓舞薰風琴。,唐,诗
无题,晏几道,当年信道情无价。桃叶尊前论别夜。脸红心绪学梅妆，眉翠工夫如月画。来时醉倒旗亭下。知是阿谁扶上马。忆曾挑尽五更灯，不记临分多少话。,宋,词
遊南山賦五十六言呈書記郎中教授大著,馬某,暇時結客小舂容，路值重巖紫翠峰。雲閣翬飛翼鸞鳳，石柟盤屈老虬龍。林扉雨過便秋菊，山寺風清度晚鐘。快展眉頭須劇飲，天開霽色不妨農。,唐,律诗
无题,周紫芝,梅子生时春渐老。红满地、落花谁扫。旧年池馆不归来，又绿尽、今年草。思量千里乡关道。山共水、几时得到。杜鹃只解怨残春，也不管、人烦恼。,宋,词
偈頌一百五十首  其一四五,釋心月,參禪須是鐵漢，著手心頭便判。直趣無上菩提，一切是非莫管。,唐,其他
无题,杜安世,栏菊愁烟沾秋露。天微冷、双燕辞去。月明空照别离苦。透素光、穿朱户。夜来西风雕寒树。凭阑望、迢遥长路。花笺写就此情绪。特寄传、知何处。,宋,词
曉過皂口嶺,楊萬里,夜渡驚灘有底忙，曉攀絕磴更禁當。周遭碧嶂無人跡，圍入青天小冊方。半世功名一雞肋，平生道路九羊腸。何時上到梅花嶺，北望螺峰半點蒼。,唐,律诗
无题,张辑,孤鸿遥下夕阳寒。秋清怀抱宽。篱根香满菊金团。客中邀客看。呼浊酒，共清欢。五弦随意弹。西窗仍见好溪山。几年谁倚栏。,宋,词
城東寺菊,王安石,黄花漠漠弄秋暉，無數蜜蜂花上飛。不忍獨醒孤爾去，慇懃爲折一枝歸。,唐,绝句
无题,朱熹,云垂幕。阴风惨淡天花落。天花落。千林琼玖，一空鸾鹤。征车渺渺穿华薄。路迷迷路增离索。增离索。剡溪山水，碧湘楼阁。,宋,词
書劉仲更春秋灾異後,晁說之,志苦言危凛雪霜，何人敢唤作劉郎。休論瑞應誇圖牒，羞死當年顧野王。,唐,绝句
无题,李曾伯,斜日挂汀洲。帆影悠悠。碧云合处是吴头。几片寒芦三两雁，人立清秋。柳外莫停舟。休问闲愁。人生江海一萍浮。世路相期如此水，万里安流。,宋,词
无题,史浩,喜阳和应律，启佳气、满寰瀛。正雪洗疏梅，云浮淡月，昨夜生明。熊罴信占梦好，当年相阀再蟠英。收拾仙风道韵，萃兹一点台星。功名。壮岁逢真。主紫橐、耀西清。向玉笋光中，瑶林宴里，来拥双旌。青毡家旧物，看长参、鼎鼎乐升平。春醑休辞介寿，鹤书已播彤廷。,宋,词
无题,辛弃疾,黄金堆到斗。怎得似、长年画堂劝酒。蛾眉最明秀。向水沈烟里，两行红袖。笙歌撋就。争说道、明年时候。被姮娥、做了殷勤，仙桂一枝入手。知否。风流别驾，近日人呼，文章太守。天长地久。岁岁上、乃翁寿。记从来人道，相门出相，金印累累尽有。但直须，周公拜前，鲁公拜后。,宋,词
无题,卢炳,无端风雨送清秋。天气冷飕飕。行人先自离索，直是不禁愁。思往事，忆前游。泪难收。重阳近也，黄花依旧，谁伴清瓯。,宋,词
无题,朱雍,西母池边宴罢，赠南真、步玉霄。绪风和扇，冰华发秀，雪质孤高。汉陂澄练影，问是谁、独立江皋。便凝望，认壶中圭璧，天上琼瑶。清标。曾陪胜赏，坐忘愁解使尘销。况双成、与乳丹点染，都付香梢。寿妆酥冷，郢韵佩举，麝卷云绡。乐逍遥。□凤凰台畔，忆取吹箫。,宋,词
无题,杜安世,小楼归燕又黄昏。寂寞锁高门。轻风细雨，惜花天气，相次过春分。画堂无绪，初燃绛蜡，罗帐掩馀薰。多情不解怨王孙。任薄幸、一从君。,宋,词
戲道士阮太虛,謝枋得,阮郎正好住天台，玉女多情忍放回。雨散雲收一天碧，薰風吹夢到瑶臺。,唐,绝句
无题,利登,相聚不知好，相别始知愁。笋舆伊轧，穿尽斜照古平州。今夜荒风脱木，明夜山长水远，后夜已他州。转觉家山远，何计去来休。酒堪沽，花可买，月能留。相思酒醒，花落五更头。长记疏梅影底，一笛紫云飞动，相对大江流。此别无一月，一月一千秋。,宋,词
淮上觀冰下,張耒,寒淮千里羣冰下，古岸枯槎黄葦枝。憶得天津橋下見，五門春動雪消時。,唐,绝句
无题,赵宰,洞宾仙客，诞节明朝，方斋今日称觞。为有金丹，希年近也康强。平生铁石肺腑，肯依阿、贪恋朝行。芹溪上，把等闲出处，付与沧浪。花竹午桥葱倩，身退静、功名大耐偏长。济世经纶，暂时收敛何妨。黄扉有分须到，况玉皇、久待平章。康时了，万千年、姓字弥香。,宋,词
文之暇日作詩戲用其韻,張擴,古事費尋檢，近詩關謗傷。掉頭無好語，結舌自良方。風露挾秋意，簾幃生晚凉。傳聞市南米，漸可補饑瘡。,唐,律诗
句,歸仁,舟歸范蠡五湖上，國破西施一笑中。（見《吟窗雜錄》卷十三《進士王氏詩要格律》。）。,唐,词
无题,刘埙,云薄薄。人静黄梅院落。细数花期并柳约。新愁沾一握。梦醒从前多错。寄恨画檐灵鹊。明月欲西天寂寞。魂销连晓角。,宋,词
无题,许棐,一春不识西湖面。翠羞红倦。雨窗和泪摇湘管。意长笺短。知心惟有雕梁燕。自来相伴。东风不管琵琶怨。落花吹遍。,宋,词
偈頌七十六首  其六五,釋子益,有拄杖與拄杖，擊木無聲。無拄杖奪拄杖，敲空作響。還見芭蕉和尚麽，莫妄想。,唐,词
无题,仲殊,轻红蔓引丝多少。剪青兰叶巧。人向月中归，留下星钿，弹破真珠小。等闲不管春知道。多著绣帘围绕。只恐被东风，偷得馀香，分付闲花草。,宋,词
无题,黄庭坚,一叶扁舟卷画帘。老妻学饮伴清谈。人传诗句满江南。林下猿垂窥涤砚，岩前鹿卧看收帆。杜鹃声乱水如环。,宋,词
无题,苏轼,为向东坡传语。人在玉堂深处。别后有谁来，雪压小桥无路。归去。归去。江上一犁春雨。,宋,词
讀南遷錄,釋居簡,垂垂胡運風燈掣，不悟鼎中猶鱍剌。後庭玉樹不摇春，只看婆娑雙勃脫。提刀策馬兆自南，夢中宿憤方深銜。子生母死託諸母，禍既滋蔓難夷芟。骨肉相殘甚於寇，倒把太阿歸女手。寧能同死不同生，掎角亟圖鄰壤捄。奮戈禿體空無前，傾巢倒穴成播遷。飄零左衽餘南冠，孫又生子罹腥羶。回頭九十年中事，水淺蓬萊人換世。順昌之捷金刀回，商虢破竹丘山頹。韓劉亦復不世出，英勇棄捐如擲礫。短檠伴語南遷話，泪眼不晴徹遥夜。應是天歸古汴都，却教胡羯先驅除。,唐,诗
禱雪有感,韓琦,靈嶽祠宮尚未回，六花隨禱下瓊瑰。只憂風力狂無定，最喜雲容重不開。但得餘滋周畎畝，敢求嬌意助樽罍。夜深猶使家人探，平地依稀幾寸來。,唐,律诗
歸故園  其一,舒岳祥,千家桑梓兵餘痛，十世松楸火後悲。瓦礫成灘無鳥雀，荆蒿如杖有狐狸。咸平樹在枝柯損，晚易書亡目錄遺。半樹瑶花微雨裏，向誰寂寞淚將垂。,唐,律诗
火候頌,周無所住,真火本無候，時人休强猜。要知端的意，無去亦無來。,唐,绝句
雪,趙文,三更星月寒炯炯，四更霜風吹斷梗。曉來宇宙忽成空，萬里天河墮無影。人間世界積滓穢，化作太清無色境。天上何人巧戲劇，笑我癡眠方怯冷。溪頭梅花老於我，卧樹生鱗欲誰省。飲羔金帳非我事，煎水何妨試雙井。眼前清致不可辜，諸公白戰續清潁。,唐,诗
逍遥詠  其一八,宋太宗,利鈍猶根性，無緣枉用心。邪求皆是相，正定理玄深。巧拙高含識，輕浮力不任。大乘通語默，稽古便知今。,唐,律诗
贈周龐齋居士,白玉蟾,召公八十入爲相，太公八十出爲將。趙州八十方行脚，鍾離八十離塵劫。古者八十方施爲，何况百歲七十稀。居士而今七十七，黄髮皓齒修龐眉。漢時欒巴七十七，紅爐煉就一朱橘。晉鄭思遠七十七，方與葛洪一相識。我知居士神仙人，蓬萊路上空月明。人間宿留不肯歸，老松筋骨鶴精神。性海淡淡寒潭瑩，心天耿耿銀河靜。有一孟子耕書田，有一季子鏖筆陣。弄璋弄瓦遂箕裘，雙鳳飛鳴椿樹秋。壽山福海身優游，掇取酒船相拍浮。南極一點夜照耀，勸君遲赴玉皇詔。既到人間不住千百年，歸去空被老彭笑。,唐,词
錢起居挽辭二首  其二,蘇頌,制策詞科世得賢，諫垣書殿繼爲聯。皂囊封奏名宏議，丹扆書箴著舊篇。朝許臧孫爲有後，人嗟賈傅不遐年。一門盛美時難及，家學于今令子傳。,唐,律诗
荅蘇六,白居易,但喜暑隨三伏去，不知秋送二毛來。更無別計相寬慰，故遣陽關勸一桮。,唐,绝句
上故相留公  其二,汪夢斗,明倫一疏筆如椽，痛掃凶邪四海傳。故使北人騎屋望，時聞南面獨班宣。雖言上眷尤濃甚，只著前銜固愴然。舊日恩堂炊已熟，夕陽敗柳奈號蟬。,唐,律诗
无题,尹焕,垂杨袅袅蘸清漪。明绿染春丝。市桥系马，旗亭沽酒，无限相思。云梳雨洗风前舞，一好百般宜。不知为甚，落花时节，都是颦眉。,宋,词
登驪山高頂寓目,中宗皇帝,四郊秦漢國，八水帝王都。閶闔雄里閈，城闕壯規模。貫渭稱天邑，含岐實奧區。金門披玉館，因此識皇圖。,唐,律诗
送荆南李學士,宋庠,逢旦光華盛，登賢命數優。郎星太微後，史局道山頭。違咫堯心屋，疏藩禹貢州。使旟飛隼出，臺劄偃波留。舊賜薰蘭被，新裝彍弩騶。陝分歌召伯，屠餞寵韓侯。澤國龍爲節，桑郊鹿並輈。齋中無煨酒，鈴下識輕裘。鹵簿分賓帟，江山入宴樓。蜀波餘柹盡，楚野惡氛收。後乘追文學，先春召督郵。暫稽華黼賜，聊聽昔襦謳。父子雲屏隔，鹽梅寶鉉求。歸來循吏政，終古冠緹油。,唐,诗
雨過至城西蘇家,黄庭堅,飄然一雨洒青春，九陌浄無車馬塵。漸散紫煙籠帝闕，稍回晴日麗天津。花飛衣袖紅香濕，柳拂鞍韉綠色勻。管領風光唯痛飲，都城誰是得閑人。,唐,律诗
无题,晁补之,莫话南征，船头转、三千馀里。未叹此、浮生飘荡，但伤佳会。满眼青山芳草外，半篙碧水斜阳里。问此中、何处芰荷深，渔人指。清时事，羁游意。尽付与，狂歌醉。有多才南阮，自为知己。不似朱公江海去，未成陶令田园计。便楚乡、风景胜吾乡，何人对。,宋,词
春遊曲三首 一,張仲素,煙柳飛輕絮，風榆落小錢。濛濛百花裏，羅綺競鞦韆。,唐,绝句
楊柳枝詞  其一,釋行海,□天纖□起新愁，青眼鵞黄憶舊遊。唯有長絲牽不斷，洛陽城裏映朱樓。,唐,词
无题,杨无咎,闰馀有何好，一岁两中秋。霁云卷尽，依旧银汉截天流。长记芗林堂上，静对小山丛桂，尊俎许从游。遥想此时兴，不减上南楼。引玉觞，看金饼，水云头。醉听哦响，宁羡王粲赋荆州。此夕翻成愁绝，未斫广寒丹桂，犹衣敝貂裘。万事付谈笑，斗酒且宽忧。,宋,词
无题,文彦博,遂请后。愿频醉、石楼溪口。,宋,词
无题,晏殊,东风杨柳欲青青。烟淡雨初晴。恼他香阁浓睡，撩乱有啼莺。眉叶细，舞腰轻。宿妆成。一春芳意，三月和风，牵系人情。,宋,词
无题,欧阳修,学画宫眉细细长。芙蓉出水斗新妆。只知一笑能倾国，不信相看有断肠。双黄鹄，两鸳鸯。迢迢云水恨难忘。早知今日长相忆，不及从初莫作双。,宋,词
无题,王安国,画桥流水。雨湿落红飞不起。月破黄昏。帘里馀香马上闻。徘徊不语。今夜梦魂何处去。不似垂杨。犹解飞花入洞房。,宋,词
无题,李,城阴犹有松间雪。松间暗淡城头月。月下几枝梅。为谁今夜开。尊前簪素发。自拥繁枝折。疑是在瑶台。宝灯携手来。,宋,词
无题,柳永,画鼓喧街，兰灯满市，皎月初照严城。清都绛阙夜景，风传银箭，露叆金茎。巷陌纵横。过平康款辔，缓听歌声。凤烛荧荧。那人家、未掩香屏。向罗绮丛中，认得依稀旧日，雅态轻盈。娇波艳冶，巧笑依然，有意相迎。墙头马上，漫迟留、难写深诚。又岂知、名宦拘检，年来减尽风情。,宋,词
證道歌  其九三,釋印肅,覺即了，不施功，遶旋三匝叩盧公。雖留一宿非他得，自己靈光本廓通。,唐,词
五言詩四首 一,無名氏,[百]（伯）鳥[投]（頭）林宿，各各覓高[枝]（支）。[五]更分散去，苦[樂]（落）不[相]（想）知。,唐,词
丁尚書挽詞二首  其二,司馬光,丹闕晨趨退，蕭然忘世榮。閑齋虚自白，永日澹無營。脫落簪纓累，沈冥丘壑情。貪夫誠有激，千載素風清。,唐,律诗
歲暮晚泊望廬山不見因懷岳僧呈察判,李建勳,貪程只爲看廬阜，及到停舟恨頗濃。雲暗半空藏萬仞，雪迷雙瀑在中峯。林端莫辨曾遊路，鳥際微聞向暮鐘。長愧昔年招我入，共尋香社見芙蓉。,唐,律诗
无题,程武,香减鲛绡添泪痕。彩云长是恨，等闲心。玉笙犹记夜深闻。湘水杳，寂寞隔巫云。翠被冷重熏。做成归梦了，却销魂。垂杨浓处著朱门。依然是，风雨掩黄昏。,宋,词
吳竹修以詩寄次韻以復,陳著,避世歸來星一周，小丹山下剡溪頭。風塵滿眼醒如醉，宇宙關心笑亦愁。書几日聽諸子業，菜畦時共老妻遊。吟鞭倘踐相過約，雞黍猶能食仲由。,唐,律诗
无题,姚述尧2,罗盖轻翻翠，冰姿巧弄红。晚来习习度香风。疑是华山仙子、下珠宫。柳外神仙侣，花间锦绣丛。竞将玉质比芳容。笑指壶天何惜、醉千锺。,宋,词
李家柘枝,張祜,紅鉛拂臉細腰人，金繡羅衫軟著身。長恐舞時殘拍盡，却思雲雨更無因。,唐,绝句
又一絕,史浩,能比桃源去路迷，洞天乞得在湖西。南雷九詠增光甚，多謝雄篇再品題。,唐,绝句
无题,晁端礼,幽香闲艳露华浓。晚妆慵。略匀红。春困厌厌，常爱鬓云鬆。早是自来莲步小，新样子，为谁弓。画堂西下小栏东。醉醒中。苦匆匆。卷上珠帘，依旧半床空。香灺满炉人未寝，花弄月，竹摇风。,宋,词
无题,周紫芝,苍璧新敲小凤团。赤泥开印煮清泉。醉捧纤纤双玉笋，鹧鸪斑。雪浪溅翻金缕袖，松风吹醒玉酡颜。更待微甘回齿颊，且留连。,宋,词
春夜對月彈琴有懷,劉學箕,一春春雨連春陰，今夕何夕月滿林。舉頭遥望星漢碧，皎皎明鏡懸東岑。欄桿浩歎三顧影，有酒有酒誰與斟。我思兩弟怨以喑，邈不可見愁締心。含愁更奏綠綺琴，匣中埃蠹塵土侵。解絃更張試促軫，怨入懷抱難成音。兩君青春竟瓶沉，天闊悵望商與參。高高在上杳難詰，矯首涕泗憂思深。欲結今生未了因，尚蘄來世盟可尋。君遊九泉聞不聞，安知阿兄心悲吟。,唐,诗
无题,无名氏,东风恶，宿云凝。忒无情。合造梨花深院雨，断肠声。枕上春梦初醒。红窗外、何处啼莺。已办春游双画舫，几时晴。,宋,词
入謁馬上作,宋庠,殘月鼕鼓喧，中衢幰輪鶩。九關忽洞闢，萬蓋黕雲布。燭亂建章星，塵迷華陰霧。車幅避鳴騶，鑾音聽朝御。嗟予亦何爲，簉此珍羣羽。野鶴載軒愁，狂狙裹衣怒。肅穆未央朝，蹣跚壽陵步。人生固有志，躁靜各成趣。生當伏農畎，乃爾汙賢路。峨弁束蓬顛，吞腥滿饑嗉。樂育過阿陵，增裨乏塵露。徒懷一割志，但恐流芳暮。且復竢逡巡，南山有場圃。,唐,诗
无题,晏殊,一霎秋风惊画扇。艳粉娇红，尚拆荷花面。草际露垂虫响遍。珠帘不下留归燕。扫掠亭台开小院。四坐清欢，莫放金杯浅。龟鹤命长松寿远。阳春一曲情千万。,宋,词
與南京留守,黄裳,澤國旌麾十幾秋，一封曾去辱青眸。吹噓寸草風猶在，倚傍長松夢未休。借取謾勞閩士論，召還聊寄宋王州。宿源洞裏南湖上，似得雙溪有樂不。,唐,律诗
无题,蔡伸,如是我闻，金仙出世。一超直入如来地。慈悲方便济群生，端严妙相谁能比。四众归依，悉皆欢喜。有情同赴龙华会。无忧帐里结良缘，麽诃修哩修修哩。,宋,词
无题,晁端礼,去路湘桃破萼，归时乳燕巢梁。不成一事又还乡。也是经春游荡。香炉重燃鸂鶒，罗衾再拂鸳鸯。今宵应解话愁肠。指点尘生绣帐。,宋,词
无题,李之仪,梦断难寻，酒醒犹困，那堪春暮。香阁深沈，红窗翠暗，莫羡颠狂絮。绿满当时携手路，懒见同欢处。何时却得，低帏昵枕，尽诉情千缕。,宋,词
无题,刘克庄,年年跃马长安市。客舍似家家似寄。青钱换酒日无何，红烛呼庐宵不寐。易挑锦妇机中字。难得玉人心下事。男儿西北有神州，莫滴水西桥畔泪。,宋,词
无题,韩淲,江上新凉入酒杯。瑞芝堂祝寿筵开。五楼百雉更崔嵬。劳来流离施菽麦，作成丰稔到田莱。便朝天去也徘徊。,宋,词
和答友人二首  其二,李之儀,春來自多雨，行處只逢山。賦分皆可樂，貪生常不閒。人歸挑菜處，鳥語落梅間。翻恨新增酒，何從解醉顔。,唐,律诗
无题,杨无咎,宝髻双垂烟一缕。年纪小、未周三五。压一精神，出群标格，偏向众中翘楚。记得谯门初见处。禁不定、乱魂飞去。掌托鞋儿，肩拖裙子，悔不做、闲男女。,宋,词
別雲臺觀同宿饒益寺與薛田聯句,魏野,自古人人足歎嗟，閑遊得侶復堪誇。可憐十宿無喧雜，不在僧家即道家。,唐,绝句
无题,陈三聘,扁舟此计，问当年、谁与寻盟鸥鸟。许国勋名彝鼎在，风月不妨吟笑。碧草台边，红云溪上，寿杖扶诗老。水浮天处，未应俗驾曾到。盛事埒美知章，鉴湖君赐，宸翰今题号。指点飞烟轻霭外，有路直通仙岛。蓑笠渔船，琴书客坐，清夜尊罍倒。未须归去，片蟾初上林表。,宋,词
和人遊仙峰庵三首  其一,朱松,千巖萬壑翠縈回，一洗衰翁病眼開。落日多情留別嶺，秋空無地著浮埃。雲閑出岫初無意，松老參天豈願材。我是散仙君記取，更鞭鸞鳳少徘徊。,唐,律诗
題張希賢紙本花四首 紅梅,范成大,酒力欺朝寒，潮紅上粧面。桃李漫同時，輸了春風半。,唐,绝句
砌下老梅,釋智圓,傍砌根全露，凝煙竹半遮。臘深空冒雪，春老始開花。止渴功應少，和羹味亦嘉。行人憐怪狀，上漢採爲槎。,唐,律诗
无题,无名氏,南枝向暖。乍秀出庾岭，梅英初吐。玉颊轻匀，琼腮微抹，姑射冰容相许。几回立马凝伫，影映寒光霜妒。□尽占，在百花头上，严冬独步。芳华春意早，昨夜一番，雪里开无数。万蕊千梢，铅堆粉污，总是化工偏赋。月明暗香浮动，休使龙吟声苦。且留取。待时时，频倚阑干重顾。,宋,词
无题,赵文,舞红一架欲生衣。残英辞旧枝。雨生自唱惜春词。行人应未知。新火后，薄罗时。君归何太迟。镜中失却少年姿。年随花共飞。,宋,词
和秦壽之題蘄春驛浸月軒,王之道,千山初過雨，萬籟不鳴風。寶鑑沉寒水，冰輪上太空。竹梢低蘸碧，楓葉冷浮紅。終欲金沙去，經營一畆宫。,唐,律诗
无题,张孝祥,北苑春风小凤团。炎州沈水胜龙涎。殷勤送与绣衣仙。玉食乡来思苦口，芳名久合上凌烟。天教富贵出长年。,宋,词
无题,毛滂,碧树阴圆，绿阶露满。金波潋滟堆瑶盏。行云会事不飞来，长空一片琉璃浅。玉燕钗寒，藕丝袖冷。只应未倚阑干遍。随人全不似婵娟，桂花影里年年见。,宋,词
无题,卢祖皋,春讯飞琼管。风日薄、度墙啼鸟声乱。江城次第，笙歌翠合，绮罗香暖。溶溶涧渌冰泮。醉梦里、年华暗换。料黛眉重锁隋堤，芳心还动梁苑。新来雁阔云音，鸾分槛影，无计重见。啼春细雨，笼愁澹月，恁时庭院。离肠未语先断。算犹有、凭高望眼。更那堪、芳草连天，飞梅弄晚。,宋,词
陸郎中挽詞  其一,樓鑰,壯歲聯雙捷，衰年困百罹。肉身心佛子，霜髮貌嬰兒。萬事幾樽酒，百年千首詩。浮生成夢覺，吾道竟何之。,唐,律诗
无题,李弥逊,松柏渐成趣，红紫勿齐开。花神靳惜芳事，日日待公来。遥想金葵侧处，素月华灯相照，妆影满歌台。馀韵写宫徵，飞落远山隈。逃禅客，尊中尽，厌长斋。且愁风絮，断送春色揽离怀。命驾何妨千里，只恐行云碍辙，直磴插崔嵬。手拍阳春唱，隔岸借残杯。,宋,词
无题,无名氏,红片半随风，又半随流水。,宋,词
書懷  其一,袁說友,攤書志尚友，咄咄心如癡。上言思堯舜，下言商龍夔。搜奇日有富，得句中自怡。家人問産業，即曰非所知。,唐,律诗
修西方十二時 十一,道鏡　善導,夜半子，朝朝念佛常如此。皆乘蓮華一往生，從茲決定無生死。,唐,词
和李天麟秋懷五絕句  其三,楊萬里,小立南溪暮未還，略容老子照衰顔。頗驚暝色來天外，未必秋聲在樹間。,唐,绝句
无题,侯置,蜀锦吴绫剪染成。东皇花令一番新。风帘不碍寻巢燕，雨叶偏禁斗草人。非病酒，不关春。恨如芳草思连云。西楼角畔双桃树，几许浓苞等露匀。,宋,词
偈頌九十三首  其一二,釋梵琮,禁足不定足，居中不住中。去來無罣礙，踢踏活虛空。射殺南山虎，翻身控角弓。上無攀仰，下絕己躬。孤迥迥一塵不立，清寥寥目斷千峰。白雲片片，流水重重。驀忽和盤掇轉，却要喚西作東。生鐵團上，迸開罅縫。枯河道裏，露出魚蹤。不是妙用，亦非神通。大家無別事，平等主人翁。咄，老來雙耳聾。,唐,词
无题,魏了翁,幸有天遮蔽。为西南、空虚一面，挺生男子。塞下将军支颐卧，夜半揽衣推起。扫十万、胡人如洗。见说巴山矟马退，也都因、粮运如流水。剑以北，一人耳。十年梦断斜阳外。恰归来、昌蒲蘸酒，祝兄千岁。入从出藩谁不是。谁是难兄难弟。正乐意、融融未已。莫趣东方千骑去，愿时平、华皓长相对。闲富贵，只如此。,宋,词
无题,张孝祥,雪花一尺江南北。薪尽炊无粟。老仙活国拭刀圭。十万人家生意、与春回。天公一笑酬阴德。赐与长生籍。今朝雪霁寿尊前。看我双亲都是、地行仙。,宋,词
无题,姜夔,红云低压碧玻璃。惺惚花上啼。静看楼角拂长枝。朝寒吹翠眉。休涉笔，且裁诗。年年风絮时。绣衣夜半草符移。月中双桨归。,宋,词
无题,晏几道,休休莫莫。离多还是因缘恶。有情无奈思量著。月夜佳期，近写青笺约。心心口口长恨昨。分飞容易当时错。后期休似前欢薄。买断青楼，莫放春闲却。,宋,词
无题,王奕,直上倚天楼。怀哉古楚州。黄河水、依旧东流。千古兴亡多少事，分付与、白头鸥。祖逖与留侯。二公今在不。眉尖上、莫带星愁。笑拍危阑歌短阕，翁醉矣，且归休。,宋,词
无题,洛阳女,一身萍梗随邮转。恨归路、如天远。近来魂梦也疏人，不似旧时常见。剩衾馀枕，冷清清地，空恁闲一半。,宋,词
蓬萊閣醉歸,張伯玉,蓬萊閣上醉歸時，猶索芳樽步步隨。啼鳥似來留翠佩，旁人笑爲整花枝。腰閒半嚲黄金印，頭上斜欹白接䍦。拍手向他賓從道，使君未老莫扶持。,唐,词
无题,刘克庄,劝一杯。复一杯。短锸相随死便埋。英雄安在哉。眉不开。怀不开。幸有江边旧钓台。拂衣归去来。,宋,词
記事,劉克莊,輦路香風吹軟塵，擁途士女看朱輪。朝爲赫赫大京兆，暮作栖栖逆旅人。姬院肉屏俄頃散，帝城眉樣一番新。惟應喚醒茅簷叟，長駕柴車戴幅巾。,唐,律诗
无题,张继先,一更一点一更初。城门半掩行人疏。茅庵潇洒一事无。孤灯相对光清虚。蒲团安稳身不拘。跏趺大坐心如如。月轮微出天东隅。空中露出无名珠。,宋,词
頌古九十八首  其三,釋印肅,一念心開解脫門，倒騎鐵馬遶昆侖。一條脊骨純金打，傳與人間蔭子孫。,唐,绝句
尋九華王山人,楊夔,下馬扣荆扉，相尋春半時。捫蘿盤磴險，疊石度溪危。松夾莓苔逕，花藏薜荔籬。臥雲情自逸，名姓厭人知。,唐,律诗
和豐城鄒端簡韻就送其歸  其二,姚勉,批了龍鱗歸釣魚，江濤帖息果天歟。腰雖未印衣重綵，囊縱無金篋有書。日可事劉宜令伯，天教名子更僑如。本原培養非愚計，遠業何妨厚自儲。,唐,律诗
碧流院（題擬）,杜稜,石骨生泉冷，流來澗沼湄。幽禽鳴竹砌，遊客步階陲。滃鬱杉松碧，陰稠煙靄緇。古風吟不足，嗟恨老蒼髭。（見宋潛說友《咸淳臨安志》卷八十五。）（按：碧流院，吳越王更名碧沼。此詩不詳作年，題仍舊名。又稜約卒於乾寧、天復間，以其爲錢鏐佐屬，故收歸吳越。）。,唐,词
无题,陈克,枕边清血。梦好离肠切。笑倚柳条同挽结。满眼河桥烟月。莺啼新晓璁珑。罗窗寂寞春空。只许梦魂相近，此生枉是相逢。,宋,词
无题,吴文英,开过南枝花满院。新月西楼，相约同针线。高树数声蝉送晚。归家梦向斜阳断。夜色银河情一片。轻账偷欢，银烛罗屏怨。陈迹晓风吹雾散。帘钩空带蛛丝卷。,宋,词
无题,王之道,彩幡金胜。一笑酬春聊适性。呆女痴儿。半挽梅花半柳枝。追欢何计。幸对绿尊环皂髻。欲舞还羞。美盼娇回碧水秋。,宋,词
挽仁宗皇帝詞  其五,胡宿,曾是陪華幄，居常奉景輿。邇英參訪道，阿閣待觀書。聖學知風自，神毫拂霧餘。那知柏梁宴，便到哭宮車。,唐,律诗
余以前年五月八日到官今年又於此日去郡同僚作餞即席援筆言別,吳芾,來守江山恰二年，同僚何幸得諸賢。屢邀風月供吟筆，幾度江山棹酒船。自分衰頹今老矣，可堪離索更淒然。青雲有路平如砥，公等應須早着鞭。,唐,律诗
无题,赵师侠,万事随缘，一身须正。功名富贵皆前定。多图广计要争强，如何人力将天胜。枉费机谋，徒劳奔竞。到头毕竟由他命。安时处顺得心闲，饥餐困寝亏贤甚。,宋,词
楚詞頌,杜光庭,衆生多障難，大道甚矜憐。救度留科戒，咸令懺罪緣。愆辜編地府，釁結已聞天。發露祈真祐，精誠仰聖賢。虔恭禮三寶，願當奏延年。焚詞歸上界，奏名玉帝前。（同前卷四九。）。,唐,诗
无题,邓肃,北书一纸惨天容。花柳春风不敢秾。未学宣尼歌凤德，姑从阮籍哭途穷。此身已落千山外，旧事回思一梦中。何日中兴烦吉甫，洗开阴翳放晴空。,宋,词
无题,吕渭老,新枝媚斜日。花径霁、晚碧泛红滴。近寒食。蜂蝶乱、点检一城春色。倦游客。门外昏鸦啼梦破，春心似、游丝飞远碧。燕子又语斜檐，行云自没消息。当时乌丝夜语，约桃花时候，同醉瑶瑟。甚端的。看看是、榆角杨花飞掷。怎忘得。斜倚红楼回泪眼，天如水、沈沈连翠璧。想伊不整啼妆影帘侧。,宋,词
无题,刘克庄,金闺彦，荷蒉过山前。把钓坐溪边。呼来每得天颜笑，放归犹作地行仙。尽教人，瞋避俗，谤逃禅。且缄了、淳夫三味口。更袖了、坡公三制手。宁殿后，不争先。小於卫武二十岁，大於绛老两三年。这高名，并上寿，几人全。,宋,词
五禽言和王仲衡尚書  其四,朱熹,脫袴，脫袴，桑葉陰陰牆下路。回頭忽憶舍中妻，去年已逐它人去。舊袴脫了却不辭，新袴知教阿誰做。,唐,词
司空主簿琴席,韋應物,煙華方散薄，蕙氣猶含露。澹景發清琴，幽期默玄悟。流連白雪意，斷續廻風度。掩抑雖已終，忡忡在幽素。,唐,律诗
无题,如晦,有意送春归，无计留春住。毕竟年年用著来，何似休归去。目断楚天遥，不见春归路。风急桃花也似愁，点点飞红雨。,宋,词
素上人遊方,薛嵎,山深不可見，一錫又雲飛。梵譯通方語，林霜點衲衣。神閑生境寂，思苦入吟微。寒月空相照，何人夜扣扉。,唐,律诗
和李校書新題樂府十二首 法曲,元稹,吾聞黃帝鼓清角，弭伏熊羆舞玄鶴。舜持干羽苗革心，堯用咸池鳳巢閣。大夏濩武皆象功，功多已訝玄功薄。漢祖過沛亦有歌，秦王破陣非無作。作之宗廟見艱難，作之軍旅傳糟粕。明皇度曲多新態，宛轉侵淫易沈著。赤白桃李取花名，霓裳羽衣號天落。雅弄雖云已變亂，夷音未得相參錯。自從胡騎起煙塵，毛毳腥羶滿咸洛。女爲胡婦學胡妝，伎進胡音務胡樂。火鳳聲沈多咽絕，春鶯囀罷長蕭索。胡音胡騎與胡妝，五十年來競紛泊。,唐,诗
景靈宫,楊傑,仙宗司玉曆，帝系出璇霄。功業超千載，威靈會六朝。聖孫嚴子事，神武耀文昭。游渭衣冠在，違顔咫尺遙。奉安先上衮，守衛肅中貂。重屋華天篆，櫺星屏俗囂。麾幢迎寶輦，象魏起祥飈。霞醴充流瓉，芝房陋焫蕭。降升瞻穆穆，謦欬聽寥寥。複道悲追漢，靈旗想伐遼。薦新隨四孟，觀德序三昭。養慕諧虞氏，聲明格有苗。庭分五行舞，樂奏九成簫。將相旌遺烈，松筠鑒後彫。肖巖非特說，畫閣豈惟喬。寰海名王聚，江湖王氣銷。基圖傳久大，宫闕壯嶕嶢。皇澤彌霶霈，羣生荷益饒。侍祠叨旅進，賡頌仰材翹。孝治光青史，瓊瑤合瑑雕。,唐,诗
訪蓬萊老人,楊萬里,不到蓬萊又幾時，涼花漸盛暑花稀。我來不是忘歸去，忘却來時況道歸。,唐,绝句
无题,黄庭坚,月中笑语。万里同依光景住。天水相围。相见无因梦见之。诸儿娟秀。儒学传家渠自有。自作秋衣。渐老先寒人未知。,宋,词
无题,毕大节,井络储精，岷江锺秀，挺生名世真贤。充闾佳气，非雾亦非烟。况值小春时候，蓂背下、八荚争妍。馀波在，九华父老，歌颂轓喧嗔。三年。书治最，南唐重赋，一旦俱蠲。此恩垂不朽，刻石流传。愿借沧溟为寿，玳筵上、满吸长川。从兹去，鸾坡凤阁，平步稳登仙。,宋,词
和和之南齋畫壁歌,梅堯臣,終南下臨長安城，峻欄高檻黄金嬴。嵩山亦近洛陽陌，鮮車怒馬一日程。大梁平廣匝千里，不見雲峯來眼底。其間自有高趣人，掃室呼工巖壑啟。初疑巨靈勇擘華，不比將軍能聚米。暗雨輕煙滿室中，塵事如脂一朝洗。又將餘力作脩竹，石上數莖風撼玉。葉斜枝亞寒聲盡，節老根獰生意足。何須踐苔眠綠陰，然後始爲嵇阮公。三賢歌詠已見意，舞女不須頻整簪。,唐,诗
无题,赵彦端,渺渺东风泛酒船。月华为地玉为川。春于红药更留连。云路功名方步步，草庐松竹自年年。他时人说二疏贤。,宋,词
无题,吴潜,记高冈、两凤揽朝晖，翩翻万里来。向槐厅深处，松厅紧里，却立徘徊。一舸风帆烟浪，拟竖锦江桅。聊为玄晖老，共拂尘埃。我亦归来岩壑，正不妨散诞，笑口频开。算人间成败，何用苦惊猜。便江南、求田问舍，把岁寒、三友一圈栽。今宵酒，只消鲸吸，不要论杯。,宋,词
无题,曾,别样清芬扑鼻来。秋香过后却追回。博山轻雾锁崔嵬。珍重芗林三昧手，不教一日不花开。暗中错认是江梅。,宋,词
和人木犀,虞儔,月娥一笑抵千金，玉粟枝頭點綴深。莫怪謫仙猶未賞，却因犬子喜相尋。漙漙白露新秋色，楚楚黄裳翠雨襟。高興已辜紅袖飲，何心相伴白頭吟。,唐,律诗
首尾吟  其一一五,邵雍,堯夫非是愛吟詩，詩是堯夫凭式時。亂法柰何非獨古，措刑安得見於茲。當時既有少正卯，今日寧無孔仲尼。時世不同人一也，堯夫非是愛吟詩。,唐,律诗
北歸晝渡海風便波平尤覺奇絕成五絕句  其三,李綱,來時風浪夜喧驚，歸去潮波枕席平。非是波神有分别，故教清晝看寰瀛。,唐,绝句
題諸葛谼田家壁,賀鑄,晚度孔明谼，林間訪老農。行衝落葉徑，坐聽隔江鐘。後舍燈猶織，前溪水自舂。無多遊宦興，卜隠幸相容。,唐,律诗
无题,无名氏,瑞景光融。换中天霁烟、佳气葱葱。皇居崇壮丽，金碧辉空。彤霄外、瑶殿深处，帘卷花影重重。迎步辇、几簇真仙，贺庆寿新宫。方逢。圣主飞龙。正休盛大宁，朝野欢同。何妨宴赏，奉宸意慈容。韶音按、露觞将进，蕙炉飘馥香浓。长愿承颜，千秋万岁，明月清风。,宋,词
无题,陈纪,揽辔埋轮，算不负、苍髯如戟。人争看、横秋一鹗，轩然健翼。只手为天行日月，寸怀与物同苏息。到于今、天定瘴云开，伊谁力。云霄路，金门客。念往事，情可极。把行藏细说，应无惭色。虹气上横牛斗剑，梅花不软心肠石。愿此行、珍重不赀躯，无瑕璧。,宋,词
无题,杨无咎,休惊明日岁华新。且喜得，又逢春。北堂歌舞奉慈亲。愿遐龄，等大椿。□□□□□□□。□□□，□□□。□□□□□□□。□□□，□□□。,宋,词
无题,吕渭老,风约晴云，花乾宿露，帘幕万家清晓。青帘赛酒，小坞藏春，冶叶艳枝相照。羊驾小车，笑逐游人，远迷芳草。更红英飞舞，绣茵连接，雾台烟沼。年少日、细马戎鞯，红靴玉带，同指软尘西笑。珍珠戏掷，彩笔搜奇，不觉暮春莺老。谁见这回，霜点髯衰，事萦怀抱。诉一春心事，燕子周遮来了。,宋,词
京師新鄭與諸晁兄弟往還前後數詩  其三,呂本中,髮短各已白，眼昏誰復明。殘春斷花柳，晚日閉柴荆。潦倒書常廢，驅馳夢或驚。尚於團聚樂，雖老未忘情。,唐,律诗
无题,陈德武,声迹随风，浪痕如霰。蓝桥路远无由见。黄昏肠断倚阑时，看看数尽南飞雁。日理丝机，宵拈针线。春秋不管莺和燕。欲将心事诉佳期，回文直上金銮殿。,宋,词
无题,刘辰翁,春小小，春小小，梅见著些些。未必神仙无白发，依然林下有黄花。潭影浸流霞。冬十十，冬十十，亥字雁斜斜。不用瑶池偷碧实，不须句漏博丹砂。阴德遍人家。,宋,词
无题,赵长卿,寒食风霜最可人。梨花榆火一时新。心头眼底总宜春。薄暮归吟芳草路，落红深处鹧鸪声。东风疏雨唤愁生。,宋,词
无题,王义山,晨光曙。遥见□灼文奎，照天心处。峨眉棱上西飞，北魁南极，腾辉灿丽。神皋地。争看碧幢旗戟，蔼然佳气。深深有美堂中，绣帏□幕，笙歌不住。知是元戎初度，玉觥频举，云堤烟市。时听笑声，都人相贺相语。人人说是，活佛生今世。襟怀内、严霜莹月，春风秋水。文肃貂蝉贵。南丰学问，文昭节义。若问庄椿岁。堪谁比，清源曾公寿齿。郎君宥府，衮衣荣侍。,宋,词
大安院,陳延齡,詩人假榻古蘭若，松風澗水相泠泠。優婆塞傾椰子酒，須菩提講蓮花經。龍形老樹雨知翠，佛頭高山雲見青。借問仙人渺何許，飛昇一去三千齡。,唐,律诗
无题,曾,子后寅前东向坐，冥心琢齿鸣鼍。托天回顾眼光摩。张弓仍踏弩，升降辘轳多。三度朝元九度转，背摩双摆扳弩。虎龙交际咽元和。浴身挑甲罢，便可蹑烟萝。,宋,词
无题,郭应祥,饯筵绿绕红围处，只这孩儿。两泪垂垂。不忍叫人遽别离。别离不作多时计，千日为期。却恐归时。人道寻春已较迟。,宋,词
句  其六,陳瓘,歲久漫傳龍變化，潭深誰睹劍鋒鋩。,唐,诗
新居偶成二詩示鄰人李子真  其一,蔡戡,薄宦歸來卜數椽，慳囊倍費買山錢。地幽不減林泉盛，天闊渾疑風月偏。事與心違方問舍，客將老至合歸田。平生豪氣今如此，百尺樓高空自憐。,唐,律诗
挽薛艮齋  其二,陳樞才,晁董科名累，向雄利祿儒。惟公傳洛學，處世類齊竽。湖外嚴兵戍，神畿析使符。恍然成昨夢，一吊束徐芻。,唐,律诗
无题,李祁,校书学士小蓬山。新参玉笋班。买花归去五湖间。浣花龙尾湾。,宋,词
賀秀巖李工侍七首  其五,程公許,雙檜蟠根不記年，儘饒紅紫競春妍。箯輿來往清苕岸，坡潁那能此樂全。,唐,绝句
无题,无名氏,腊月初开一荚蓂。祥开崧岳庆生申。,宋,词
无题,无名氏,恨入椒觞暖未拈。春葱微蘸，谁是纤纤。别来愁夜不胜长，明日从教一线添。夜久寒深睡未忺。旧愁新恨，占断眉尖。一钩斜月却知人。直到天明，不下疏帘。,宋,词
无题,高观国,钩帘翠湿。寒江上、雨晴风急。乱峰低处明残日。雁字成行，写破暮天碧。故人天外长为客。倚阑一望情何极。新来得个归消息。去棹回舟，数过几千只。,宋,词
无题,何,分香帕子揉蓝腻。欲去殷勤惠。重来直待牡丹时。只恐花知、知后故开迟。别来看尽闲桃李。日日阑干倚。催花无计问东风。梦作一双蝴蝶、绕芳丛。,宋,词
无题,可旻,一点神魂初托魄。青莲华里琉璃宅。毫相法音非间隔。虽明白。到头不似金台客。九品高低随报获。或经劫数华方拆。若是我生心性窄。应煎迫。未开须把莲华擘。,宋,词
无题,京镗,暖律初回。又烧灯市井，卖酒楼台。谁将星移万点，月满千街。轻车细马，隘通衢、蹴起香埃。今岁好，土牛作伴，挽留春色同来。不是天公省事，要一时壮观，特地安排。何妨彩楼鼓吹，绮席尊罍。良宵胜景，语邦人、莫惜徘徊。休笑我，痴顽不去，年年烂醉金钗。,宋,词
寄書後作,林希逸,幾度題書客未還，歸鴻節節度鄉關。遥知一紙平安字，慈母燈前閣淚看。,唐,绝句
无题,张先,近鬓彩钿云雁细。好客艳、花枝争媚。学双燕、同栖还并翅。我合著、你难分离。这佛面、前生应布施。你更看、蛾眉下秋水。似赛九底、见他三五二。正闷里、也须欢喜。,宋,词
和山中后社韻一首,林希逸,君家文曜授翁詩，椿老還如竇有儀。枕膝固應傳已久，趨庭豈待問方知。山中香火留吟處，殿下雲屏有隔時。愧我衰殘誰伴侶，但尋蓮社守禪規。,唐,律诗
三和  其一,劉克莊,高虛早被方心誤，老退差賢曲學阿。私謚勿煩禮官議，自詩堪付挽郎歌。無衾覆首留名遠，有鍤隨身覺事多。典午諸人空曠達，其如未了死生何。,唐,律诗
端午詞 昇王閣 其一,晏殊,朱邸沐蘭逢令節，丹廷祝壽喜嘉辰。兩宮榮養多延慶，百福潛隨命縷新。,唐,绝句
滕昌祐芙蓉,文同,雙幹發寒葩，一枿立紋羽。欲品精妙人，君當二三數。,唐,绝句
无题,仲殊,笙歌喜庆争催晓。篆烟舞、龙鸾缥缈。香罗上、不尽寿仙人，献一段、长生寿草。一心一意同欢笑。两心事、卒难得了。教传语、天上太白星，剩借取、几千年好。,宋,词
无题,范成大,彤楼鼓密催金轮。沈沈青琐重重幕。宣唤晚朝天。五云笼暝烟。风急东华路。暖扇遮微雨。香雾扑人衣。上林乌满枝。,宋,词
還東野詩,王令,吾於古人少所同，惟識韓家十八翁。其辭浩大無崖岸，有似碧海吞浸秋晴空。此老頗自負，把人常常看。于時未嘗有誇詫，只說東野口不乾。我生最遲暮，不識東野身。能得韓老低頭拜，料得亦是無量文章人。前日杜子長，借我孟子詩。三日三夜讀不倦，坐得脊折臀生胑。旁人笑我苦若是，何爲竟此故字紙。童子請我願去燒，此詩苦澁讀不喜。吾聞旁人笑，嘆之殊不已。又畏童子言，藏之不敢示。奈何天下俱若然，吾與東野安得不冺焉。,唐,词
无题,刘辰翁,不饮强须饮，今日是重阳。向来健者安在，世事两茫茫。叔子去人远矣，正复何关人事，堕泪忽成行。叔子泪自堕，烟没使人伤。燕何归，鸿欲断，蝶休忙。渊明自无可奈，冷眼菊花黄。看取龙山落日，又见骑台荒草，谁弱复谁强。酒亦何有好，暂醉得相忘。,宋,词
无题,葛长庚,潇洒江梅，似玉妆珠缀，密蕊疏枝。霜风应是，不许蝶近蜂欺。嫣然自笑，与山矾、共水仙期。还亦有，青松翠竹，同今凛冽年时。何事向人如恨，带苍苔，半倚临水荒篱。孤山嫩寒放晓，尚忆前诗。黄昏顾影，说横斜、清浅今谁。他自是，移春手段，微云淡月应知。,宋,词
句  其七,宋祁,再來戴公宅，客過孝王家。,唐,诗
次韵子瞻和陶公止酒,蘇轍,少年無大過，臨老重復止。自言衰病根，恐在酒杯裏。今年各南遷，百事付諸子。誰言瘴霧中，乃有相逢喜。連床聞動息，一夜再三起。泝流俯仰得，此病竟何理。平生不尤人，未免亦求己。非酒猶止之，其餘真止矣。飄然從孔公，乘桴南海涘。路逢安期生，一笑千萬祀。,唐,诗
无题,郭应祥,当年瑞雪多盈尺。今年仅有些儿白。天欲兆丰年。须教趁腊前。南枝初破萼。风味浑如昨。快与泻银瓶。寒醅醉易醒。,宋,词
无题,无名氏,花萼清辉近，蓬莱紫气浓。濮园流庆与天同。生得名驹千里、籋秋风。阅武戈初偃，论文酒不空。摩挲铜狄灞桥东。看取朱衣双引、袭真封。,宋,词
庵中睡起五頌寄海印長老  其四,韓維,飯後西堂百步行，困來合眼是無營。從生至老非他物，道著如今已是情。,唐,绝句
无题,张纲,五日小春休屈指。花发西轩，早已传春意。应为高堂催燕喜。一枝得得来呈瑞。绮席初开云幕邃。兰蕙腾芳，人在蓬壶里。寿酒满斟那惜醉。锦囊行拜恩封贵。,宋,词
无题,王质,雨润梨花雪未乾。犹自有春寒。不如且住，清明寒食，数日之间。想君行尽嘉陵水，我已下江南。想看万里，时须片纸，各报平安。,宋,词
无题,王安中,梦破池塘杳杳。情随春草。尊前风味不胜清，赋白雪、幽兰调。秀句银钩争妙。殷勤东道。蛮笺传与翠鬟歌，便买断、千金笑。,宋,词
凝雲堂,王洋,浮雲蹤跡真何處，會若無心是同住。此間我若解忘情，應與閑雲共來去。面山結屋開虛明，屈伸與我同太清。紅塵洗淡一翻手，悠然適見雲平凝。回看詩客時滿堂，雕刻品彙俱奔忙。亦知泉石成膏肓，與人裝取錦繡腸。寥廓萬里同翺翔，唯有白雲來帝鄉。,唐,诗
无题,华岳,昨夜寿星朝北极。牵牛织女排筵席。闻有谪仙先一夕。方知得。凮流倬底人生日。慷慨英雄当路识。鹗书已凝循京秩。试问遐龄谁与敌。回ò绎。撇头添个长长十。,宋,词
无题,赵鼎,花光烛影春容媚。香生和气。纷纷儿女拜翁前，劝犀尊金醴。凌烟图画，王侯富贵，非翁雅意。愿翁早早乞身归，对青山沈醉。,宋,词
无题,彭元逊,今夜故人独宿。小雨梨花当屋。犹有未残枝，轻脆不堪人触。休触。休触。憔悴怕惊郎目。,宋,词
和江橋晚望,釋重顯,公餘縱目望江山，萬化窮來罔象間。聞說聖君將下詔，未容清澹與僧閑。,唐,绝句
再賦惜別呈李實夫運使,戴復古,一生飄泊老江湖，今日別公歸故廬。此去怕無相見日，因風或有寄來書。雲烟過眼時時變，草樹驚秋夜夜疎。人物似公能幾輩，不知天下竟何如。,唐,律诗
出遊至僧舍及逆旅戲贈絕句二首  其一,陸游,山僧邂逅即情親，野叟留連語更真。淡淡論交端有味，一彈指頃百年身。,唐,绝句
句  其一,陳智夫,花笑似留客，鳥啼如喚人。,唐,诗
无题,王灼,一样婵娟别样清。眼明初识董双成。香风随步过帘旌。笑捧玉觞频劝客，浣溪沙里转新声。花间侧听有流莺。,宋,词
頌古一百二十一首  其三七,釋宗杲,塗路波吒數十州，傳言送語當風流。不知腳下泥生刺，蹋著錐人腳指頭。,唐,绝句
中夜雨霽月色入户起飲酒一杯作絕句,陸游,吹盡浮雲天宇清，城頭疊鼓報三更。平生無此一杯酒，玉笥峰頭看月生。,唐,绝句
陞堂頌古五十二首  其一三,釋懷深,莫謂無心便是禪，箇中有路更幽玄。繫驢橛子推翻後，打著南邊動北邊。,唐,绝句
兵要望江南 占鳥第二十二（京本作「占飛禽第二十」○八十三首） 六十九,易靜,占烏鳥，結伴後（京本作「盡」）隨軍。路後（川本、京本作「寇」）敵（京本作「賊」）人應過去，我軍不久却回程，相賀喜安平（京本作「寧」）。。,唐,词
无题,周文璞,还了酒家钱。便好安眠。大槐宫里著貂蝉。行到江南知是梦，雪压渔船。盘礴古梅边。也信前缘。鹅黄雪白又醒然。一事最奇君听取。明日新年。,宋,词
无题,史浩,纪今辰高会，屈指三朝，更逢重九。珠履瑶簪，聚一天星斗。菊蕊含芳，桂花笼艳，有美容争秀。衮绣堂中，蓬壶影里，异香喷兽。况是清朝，太平真主，治享雍熙，眷深耆旧。恩锡兼金，遣星轺东走。咫尺威光，下拜归美，愿我皇眉寿。自此重裁，谢笺千纸，年年回奏。,宋,词
无题,无名氏,花为年年春易改。待放柔条，系取春常在。宫样妆成还可爱。鬓边斜作拖枝戴。每到无情风雨大。点检群芳，却是深丛耐。摇曳绿罗金缕带。丹青传得妖娆态。,宋,词
无题,王沂孙,驼褐轻装，狨鞯小队，冰河夜渡流澌。朔雪平沙，飞花乱拂蛾眉。琵琶已是凄凉调，更赋情、不比当时。想如今，人在龙庭，初劝金卮。一枝芳信应难寄，向山边水际，独抱相思。江雁孤回，天涯人自归迟。归来依旧秦淮碧，问此愁、还有谁知。对东风，空似垂杨，零乱千丝。,宋,词
逢僧文禮  其二,周弼,師說古香寮舊開，鮑照曾爲惠休來。至今猿鶴猶知敬，靜對寒星禮碧苔。,唐,绝句
丁丑歲旦,于石,不寫桃符換舊詩，辛盤竹爆付兒嬉。山深未見新年歷，只記梅花春早遲。,唐,绝句
无题,晏几道,金鞭美少年，去跃青骢马。牵系玉楼人，绣被春寒夜。消息未归来，寒食梨花谢。无处说相思，背面秋千下。,宋,词
句  其一二,蘇軾,不會人間閑草木，預人何事管興亡。,唐,诗
无题,朱嗣发,对西风、鬓摇烟碧，参差前事流水。紫丝罗带鸳鸯结，的的镜盟钗誓。浑不记、漫手织回文，几度欲心碎。安花著蒂。奈雨覆云翻，情宽分窄，石上玉簪脆。朱楼外。愁压空云欲坠。月痕犹照无寐。阴晴也只随天意。枉了玉消香碎。君且醉。君不见、长门青草春风泪。一时左计。悔不早荆钗，暮天修竹，头白倚寒翠。,宋,词
汴河十二韻,許棠,昔年開汴水，元應別有由。或兼通楚塞，寧獨爲揚州。直斷平蕪色，橫分積石流。所思千里便，豈計萬方憂。首甚資功濟，終難弭宴遊。空懷龍舸下，不見錦帆收。浪倒長汀柳，風欹遠岸樓。奔逾懷許竭，澄徹泗濱休。路要多行客，魚稀少釣舟。日開天際晚，鴈合磧西秋。一派注滄海，幾人生白頭。常期身事畢，於此泳東浮。,唐,诗
无题,史可堂,危阑看月，番做听秋雨。一滴一声愁，似相伴，离人悲苦。笼香袖冷，独立倚西风，红叶落，菊花残，都是关情处。如何排遣，赖有高阳侣。长啸酒垆边，且同赋、秋娘词句。山翁醉矣，一笛小楼空，思往事，看孤云，目断征鸿去。,宋,词
无题,王奕,二十四桥明月好，暮年方到扬州。鹤飞仙去总成休。襄阳风笛急，何事付悠悠。几阕平山堂上酒，夕阳还照边楼。不堪风景事回头。淮南新枣熟，应不说防秋。,宋,词
小師清默請贊,釋大觀,直如鈎，曲如弦。拍盲使去，罔測其然。不解深跧，强出人前。默然兮意傳更待馿年。,唐,词
送姚洎拾遺自江陵幕赴京,貫休,捧詔動征輪，分飛楚水濱。由來真廟器，多作伏蒲人。捨魯知非願，朝天不話貧。沙頭千騎送，島上一蟬新。莫使身侵貴，無矜貴逼身。玉階凝正色，蘭苑漲芳塵。鑾輅方離華，車書漸似秦。流年飄儵忽，書札莫因循。涼雨鳴紅葉，非煙閉紫宸。憑將西社意，一說向荀陳。,唐,诗
无题,胡德芳,湛湛玉清水，矗矗炼丹山。秀环侯泮，广文分得括苍仙。虞殿薰风初入。尧陛祥蓂七叶，此际诞真贤。学术瑞王国，声誉蔼人寰。绿槐宫，丹桂殿，杏花坛。英华粲发，聊将文教布龙藩。我亦执经北面，喜见发祥南斗，再拜祝长年。丹诏烂鸦墨，绿发映貂蝉。,宋,词
无题,宋先生,真人本是凡人做，悟者何难。名利如山。隔断神仙路往还。谢师指教生死限，长在心间。长在心间。十二时中不暂闲。,宋,词
无题,叶梦得,小院雨新晴。初听黄鹂第一声。满地绿阴人不到，盈盈。一点孤花尚有情。却傍水边行。叶底跳鱼浪自惊。日暮小舟何处去，斜横。冲破波痕久未平。,宋,词
立春日舟次藕池阻雪有懷,趙崇嶓,楚澤多芳草，春風昨夜生。空江寒欲凍，亂雪灑無聲。獨坐孤舟穩，能忘萬里情。手持新歲酒，空繞落梅行。,唐,律诗
許相公挽詞二首  其二,葉適,行露空多曉色催，夜香燒斷作飛埃。松江鱠好憑誰憶，金谷花濃只自開。玉女雲中應盡去，仙人霧裏更重來。千年一判禁銷得，涕掩寒塘錯莫回。,唐,律诗
句  其四三,晏殊,綠樹新蟬第一聲。,唐,其他
无题,葛长庚,金液还丹诀，无中养就儿。别无他术，只要神水入华池。采取天真铅汞，片晌自然交媾，一点紫金脂。十月周天火，玉鼎产琼芝。你休痴，今说破，莫生疑。乾坤运用，大都不过坎和离。石里缘何怀玉，因甚珠藏蚌腹，借此显天机。何况妙中妙，未易与君知。,宋,词
无题,黄机,子规声老又残春。犹作未归人。天意不能怜客，何事苦教贫。归去也，莫逡巡。好从今。秧田车水，麦陇腰镰，总是关心。,宋,词
无题,李石,红藕丝。白藕丝。艾虎衫裁金缕衣。钗头双荔枝。鬓符儿。背符儿。鬼在心头符怎知。相思十二时。,宋,词
无题,苏轼,花满银塘水漫流。犀槌玉板奏《凉州》。顺风环佩过秦楼。远汉碧云轻漠漠，今宵人在鹊桥头。一声敲彻绛河秋。,宋,词
閑遊,陸游,白石床平偶小留，青芒屨穩復閑遊。微丹點破一林綠，淡墨寫成千嶂秋。竹院頻分齋鉢飯，苔磯時把釣魚鈎。要知此老神通否，二十年來不識愁。,唐,律诗
无题,蔡伸,当时携手今千里。可堪重到相逢地。触目尽关心。流莺尚好音。无人知我意。只有涓涓泪。寂寞到斜阳。罗衣裛旧香。,宋,词
春日雜興  其三,韓淲,當其未生時，孰知我能老。既老復須死，何其置懷抱。談空與說妙，終古吻不燥。此身無厭生，得酒醉亦好。,唐,律诗
无题,程垓,好思量。正秋风、半夜长。奈银缸一点，耿耿背西窗。衾又凉。枕又凉。露华凄凄月半床。照得人、真个断肠。窗前谁浸木犀黄。花也香。梦也香。,宋,词
无题,苏庠,冰勒轻飔，绿痕初涨回塘水。柳洲烟际。白鹭翘沙嘴。箬笠青蓑，未减貂蝉贵。云涛里。醉眠篷底。不属人间世。,宋,词
无题,欧阳修,叶重如将青玉亚。花轻疑是红绡挂。颜色清新香脱洒。堪长价。牡丹怎得称王者。雨笔露笺匀彩画。日炉风炭薰兰麝。天与多情丝一把。谁厮惹。千条万缕萦心下。,宋,词
送肅庵長老歸北,釋月磵,倒跨金獅別五臺，峨嵋廬嶽眼中埃。袖藏小白花歸去，人道親提東海來。,唐,绝句
无题,赵以夫,十里春风，二分明月，蕊仙飞下琼楼。看冰花翦翦，拥碎玉成球。想长日、云阶伫立，太真肌骨，飞燕风流。敛群芳、清丽精神，都付扬州。雨窗数朵，梦惊回、天际香浮。似阆苑花神，怜人冷落，骑鹤来游。为问竹西风景，长空谈、烟水悠悠。又黄昏羌管，孤城吹起新愁。,宋,词
无题,无名氏,陌上清明近。行人难借问。风流何处不来归，闷闷闷。回雁峰前，戏鱼波上，试寻芳信。夜久兰膏烬。春睡何曾稳。枕边珠泪几时乾，恨恨恨。惟有窗前，过来明月，照人方寸。,宋,词
无题,宋丰之,花样妖娆柳样柔。眼波流不断、满眶秋。窥人佯整玉搔头。娇无力，舞罢却成羞。无计与迟留。满怀禁不得、许多愁。一溪春水送行舟。无情月，偏照水东楼。,宋,词
无题,方千里,东风无力扬轻丝。芳草雨馀姿。浅绿还池，轻黄归柳，老去愿春迟。栏干凭暖慵回首，闲把小花枝。怯酒情怀，恼人天气，消瘦有谁知。,宋,词
无题,黄庭坚,见来两个宁宁地。眼厮打、过如拳踢。恰得尝些香甜底。苦杀人、遭谁调戏。腊月望州坡上地。冻著你、影亸村鬼。你但那些一处睡。烧沙糖、管好滋味。,宋,词
无题,仇远,江影涵空，山光浮水，画楼直倚东城。落叶声稀，归鸿声杳，晚风却递钟声。去天咫尺，祗疑是、齐云摘星。阑干疑伫，愁见垂杨，烟絮萦萦。官梅冷笑相迎。□怕繁枝，容易凋零。因念□□，吟仙鹤去，断桥谁赋疏清。染云如黛，这雪意、看看做成。有谁知得，庾信闲愁，陶令闲情。,宋,词
次韻志歸十首  其九,方回,書盍多多讀，詩須細細評。後生才染指，半道遽寒盟。直取珊瑚出，寧爭熠燿明。伯牙弦已絕，舉世喜箏聲。,唐,律诗
吳王闔廬墓,釋智愚,海湧通幽一徑深，怪來時作老龍吟。闔閭覿面無回迹，休向空山斷處尋。,唐,绝句
大人生朝六首 康孫,項安世,隔江遥望小蓬萊，滿眼風光入壽盃。湧起濤江爲玉酒，瀉開東海作金罍。山龍恰爲供香獸，橋鯉真堪截錦腮。鴈字滿天霞正赤，染成詩軸勝於坯。,唐,律诗
馬上口占感梅感事二首  其二,包恢,巡歷郡邑間，人若未厭棄。夾道爭向觀，疑我形孰似。得之道聽餘，咸謂物吐氣。老姦與宿贓，神奪而心悸。預知犯難逃，已多速奔避。先嘗受其賕，今皆償之既。非懾使者來，安得自知畏。予默揆諸心，斯言未深契。一切氣不美，先儒說有味。彝倫若盡去，太半爲鬼魅。禽獸爭食人，殆盈野盈市。迹其所作爲，殆惡過異類。不潔食不飽，甚焉官與吏。慘酷以濟之，甚若豺虎噬。豈直如得情，哀矜至流涕。刑法用當窮，根本惕若厲。豈謂猶有民，能喜使者至。或鞠躬焚香，或遠送旗幟。望來漳民情，願留泉民意。此猶碩果然，不食生可覬。惟知有罪者，患不速去離。何啻千百輩，施行纔一二。自嘆水一杯，孰救炎火熾。傷心復傷心，竟夕不能寐。,唐,诗
无题,苏轼,入袂轻风不破尘。玉簪犀璧醉佳辰。一番红粉为谁新。团扇只堪题往事，新丝那解系行人。酒阑滋味思残春。,宋,词
无题,陈师道,楼上风生白羽，尊前笑出青春。破红展翠恰如今。把酒如何不饮。绣幕灯深绿暗，画帘人语黄昏。晚云将雨不成阴。竹月风窗弄影。,宋,词
无题,周密,玉肌多病怯残春。瘦棱棱。睡腾腾。清楚衣裳，不受一尘侵。香冷翠屏春意靓，明月淡、晓风轻。楼中燕子梦中云。似多情。似无情。酒醒歌阑，谁为唤真真。尽日琐窗人不到，莺意懒，蝶愁深。,宋,词
无题,杨无咎,小院春长，整整绣帘低轴。异葩幽艳，满千瓶百斛。珠钿翠佩，尘袜锦笼环簇。日烘风和，奈何芬馥。凤髓龙津，觉从前、气味俗。夜阑人醉，引春葱兢□。只愁飞去，暗与行云相逐。月娥好在，为歌新曲。,宋,词
无题,曹邍,杏花坼。烟柳藏鸦翠陌。苏堤上、人正踏青，嫩草茸茸衬罗袜。游丝挂晴塔。十里酣红艳白。秋千外，娇靥笑春，一片笙箫绮霞碧。阿香妒倾国。把镜日深奁，丝雨愁织。崇桃积李无颜色。但蝶粉香渍，燕泥芹冷，紫钱芳晕翳宝瑟。怅还近寒食。岑寂。恨无极。更酒驿孤烟，棋院长日。梨花满地春狼藉。望凤阙波渺，燕楼云隔。凭阑干晚，吟袖湿，但笑拍。,宋,词
无题,石孝友,征鸿过尽秋容谢。卷离恨、还东下。剪剪霜风落平野。溪山掩映，水烟摇曳，几簇渔樵舍。芙蓉城里人如画。春伴春游夜转夜。别后知他如何也。心随云乱，眼随天断，泪逐长江泻。,宋,词
舞曲歌辭 霓裳辭十首 七,王建,敕賜宮人澡浴回，遙看美女院門開。一山星月霓裳動，好字先從殿裏來。,唐,绝句
无题,无名氏,谁知恩爱，变成怨恨。,宋,词
過蓋竹作二首  其一,朱熹,二月春風特地寒，江樓獨自倚欄干。箇中詎有行藏意，且把前峰細數看。,唐,绝句
无题,周邦彦,辽鹤归来，故乡多少伤心地。寸书不寄。鱼浪空千里。凭仗桃根，说与凄凉意。愁无际。旧时衣袂。犹有东门泪。,宋,词
无题,琴精,音音音。音音你负心。你真负心。孤负我到如今。记的年时，低低唱、浅浅斟。一曲值千金。如今寂寞古墙阴。秋风荒草白云深。断桥流水何处寻。凄凄切切，冷冷清清，教奴怎禁。,宋,词
書潁州皇甫秘教書室,張耒,閒來便是日侵階，窗下棋枰林下杯。曉解扁舟又南去，百年還得幾回來。,唐,绝句
頌一百則  其一一,釋重顯,凜凜孤風不自誇，端居寰海定龍蛇。大中天子曾輕觸，三度親遭弄爪牙。,唐,绝句
无题,朱敦儒,晚凉可爱，是黄昏人静，风生苹叶。谁作秋声穿细柳，初听寒蝉凄切。旋采芙蓉，重熏沈水，暗里香交彻。拂开冰簟，小床独卧明月。老来应免多情，还因风景好，愁肠重结。可惜良宵人不见，角枕兰衾虚设。宛转无眠，起来闲步，露草时明灭。银河西去，画楼残角呜咽。,宋,词
蒲中雜詠 矴齋,趙鼎,長波浩渺拍青山，細雨蓬窗一覺眠。但向急流能暫止，從他蛟鱷怒垂涎。,唐,绝句
從軍詞五首 二,令狐楚,孤心眠夜雪，滿眼是秋沙。萬里猶防塞，三年不見家。,唐,绝句
跨馬,仇遠,跨馬入城去，驅鷄上屋飛。閒官差可樂，徒步未爲非。杜老平明出，山公倒載歸。晚汀沙水闊，野鶩得相依。,唐,律诗
倚櫂,羅隱,倚櫂聽鄰笛，霑衣認酒壚。自緣悲巨室，誰復爲窮途。樹解將軍夢，城遺御史烏。直應齊始了，傾酌向寒蕪。,唐,律诗
无题,晏殊,燕鸿过后莺归去。细算浮生千万绪。长於春梦几多时，散似秋云无觅处。闻琴解佩神仙侣。挽断罗衣留不住。劝君莫作独醒人，烂醉花间应有数。,宋,词
无题,高观国,烧色回青，冰痕绽白，娇云先酿酥雨。纵寒不压葭尘，应时已鞭黛土。东君入夜，怕预恼、诗边心绪。意转新，无奈吟魂，醉里已题春句。香梦醒、几花暗吐。绿睡起、几丝偷舞。酒醅清惜重斟，菜甲嫩怜细缕。玉纤彩胜，愿岁岁、春风相遇。要等得、明日新晴，第一待寻芳去。,宋,词
无题,无名氏,柳绿花红春烂熳。,宋,词
送保慧大師  其二,釋心月,少林佛國不再見，臺山大會堪憑□。彼何人哉我何人，眨起眉毛宜猛省。,唐,词
无题,谢逸,秋水无痕清见底。蓼花汀上西风起。一叶小舟烟雾里。兰棹舣。柳条带雨穿双鲤。自叹直钩无处使。笛声吹彻云山翠。脍落霜刀红缕细。新酒美。醉来独枕莎衣睡。,宋,词
无题,辛弃疾,绿萍池沼絮飞忙。花入蜜脾香。长怪春归何处，谁知个里迷藏。残云剩雨，些儿意思，直恁思量。不是莺声惊觉，梦中啼损红妆。,宋,词
无题,杨泽民,浓绿丛中，露半坼芳苞，自然奇绝。水亭风槛，正是蕤宾之月。固知道、春色无多，但绛英数点，照眼先发。为君的皪，尽是重心千叶。红巾又成半蹙。试寻双寄意，向丽人低说。但将一枝，插著翠环丝发。映秋波、艳云近睫。知厚意、深情更切。赏玩未已，看叶下、珍味还结。,宋,词
无题,廖行之,修月三千户。拥冰轮、同游碧落，问津牛浦。上界真仙多才思，乞与瑶阶玉树。渺万里、人间何处。云叶依依分清荫，忆当时、掩映霓裳舞。算万木，宁如许。年年萧爽幽岩路。倚西风、吹香金粟，超然云坞。一洗纷纷凡花尽，堪写清商对抚。为豁散、蛮烟瘴雨。脱俗高标谁能领，向骚人、正欠题新句。须大手，与君赋。,宋,词
讀眉山集愛其雪詩能用韵復次韵一首,王安石,靚粧嚴飾曜金鴉，比興難工漫百車。水種所傳清有骨，天機能織皦非花。嬋娟一色明千里，綽約無心熟萬家。長此賞懷甘獨卧，袁安交戟豈須叉。,唐,律诗
送松臺老丈過黄巖,葛紹體,雖然相去百餘里，亦是同棲一片雲。君向黄山我孤嶼，思鄉時節定思君。,唐,绝句
次韵夏倪均父見和轅字韵詩六首  其五,趙鼎臣,西郊不雨屢占雲，撫字區區志頗存。未暇溉田如召父，翻愁告糴遣臧孫。願聞滂沛流鴛瓦，相見歡呼動蓽門。乞與高文訟風伯，卧龍何事敢停轅。,唐,律诗
呈衡州使君先生二首  其二,趙蕃,常州何乃又衡州，或謂茲行乃勝遊。鍾鼓相聞尋嶽寺，茝蘭無數踏湘流。是中夫豈先生樂，此段聊供幽子求。嶽麓相望唯石鼓，要令吾輩務藏修。,唐,律诗
无题,杜安世,留花不住怨花飞。向南园、情绪依依。可惜倚红斜白、一枝枝。经宿雨、暮江披。凭朱槛，把金卮。对芳丛、惆怅多时。何况旧欢新恨、阻心期。空满眼、是相思。,宋,词
次韻朱晦翁十梅 江梅,王炎,玉色不受垢，照影清江濱。江雪豈不寒，枝頭渾似春。,唐,绝句
无题,黄裳,南北两山骄欲斗。中有涟漪，莫道壶山小。落落情怀临漂渺。驾言来处铃斋悄。行到桃溪花解笑。人面相逢，竞好窥寒照。醉步敧斜西日少。欢声犹唱多情调。,宋,词
花時對雪,張舜民,急霰飄零際，羣芳爛熳中。半開先逐水，未落已隨風。兵渡金陵破，塵來繡嶺空。誰能勞樽酒，暫使客顔紅。,唐,律诗
清禪者游方,釋智愚,金風露浥菊花秋，杞棘當途何處游。衡岳康廬相撞著，恐伊未是汝同流。,唐,绝句
无题,辛弃疾,浓紫深红一画图。中间更著玉盘盂。先裁翡翠装成盖，更点胭脂染透酥。香潋滟，锦模糊。主人长得醉功夫。莫携弄玉栏边去，羞得花枝一朵无。,宋,词
天祐中江南童謠,不詳,東海鯉魚飛上天。,唐,其他
長安有狹斜行二首  其二,曹勛,長安有狹斜，狹斜難方軌。道逢兩青衣，問君住何里。我家銅駝陌，高閣通朱邸。長子爵通侯，次子聯端揆。小子事游俠，倜儻卑豪貴。三子俱入門，軒車羅甲第。三子俱升堂，光彩動階陛。大婦理珍裘，中婦曳雲帔。小婦弄笙簧，明粧擁歌妓。丈人幸留連，雅舞揚清吹。,唐,诗
江村即事,司空曙,钓罢归来不系船，江村月落正堪眠。纵然一夜风吹去，只在芦花浅水边。,唐,绝句
无题,无名氏,落花凝恨夕阳中。,宋,词
山寺,陸游,路盡初逢寺，行行獨叩扉。民貧稀送供，僧老少完衣。日正樓鐘動，溪深藥草肥。吾衰亦久矣，捨此欲疇依。,唐,律诗
无题,李弥逊,霜林变绿。画帘桂子排香粟。一声檀板惊飞鹜。弦管楼高，谁在阑干曲。人生一笑难相属。满堂何必堆金玉。但求身健儿孙福。鹤发年年，同泛清尊菊。,宋,词
衡山值雨,楊萬里,稍喜歸塗中半程，猶愁泥潦未知晴。雨來也不憐行客，風過何須作許聲。,唐,绝句
常山四詩 酌神,孔平仲,不敢告勞兮山之盤盤，祀事孔脩兮誠心亦殫。陳肴羞兮堂下，奠旨酒兮石之間。神庶幾兮享此，既醉且飽兮留聽余言。,唐,词
无题,赵长卿,江村百六春强半。拍拍池塘春水满。风团柳絮舞如狂，雨压橘花香不散。阴阴巷陌闲庭院。小立危栏羞燕燕。不知何事未还乡，除却青春谁作伴。,宋,词
送聶侍郎子述  其二,崔與之,吳蜀相通一水長，聞公西土意差彊。人謀合處天心順，民力寬時國勢張。參井光芒摇戟纛，關河事業耀旂常。雪山自是西人重，赤舄歸來早趣裝。,唐,律诗
憶江湖舊遊,吳晦之,水滿汀洲白鷺雙，蘆花飛雪撲船窗。歸來常有江湖興，遥想鍾聲隔岸撞。,唐,绝句
无题,晁补之,东城南陌路歧斜。芳草遍藏遮。黄鹂自是来晚，莫恨海棠花。惊雪絮，满天涯。送春赊。问春莫是，忆著东君，自去还家。,宋,词
无题,柳永,繁红嫩翠。艳阳景，妆点神州明媚。是处楼台，朱门院落，弦管新声腾沸。恣游人、无限驰骤，娇马车如水。竟寻芳选胜，归来向晚，起通衢近远，香尘细细。太平世。少年时，忍把韶光轻弃。况有红妆，楚腰越艳，一笑千金何啻。向尊前、舞袖飘雪，歌响行云止。愿长绳、且把飞乌系。任好从容痛饮，谁能惜醉。,宋,词
吳園雜詠十九首 集虛堂,彭汝礪,室虛即生白，惟道在集虛。詩書掃塵跡，仁義外蘧廬。形忘心亦忘，萬物同一如。,唐,诗
袁尚右座中王屯田出與可竹甚奇歸成古調,錢時,郎星聚頭金地麓，十月夜堂春昱昱。屯田博古到名畫，座上忽展牛腰束。我生不識須菩提，薛鶴楊梅姑置之。寒梢八幅奇更偉，上有巴中與可題。蒼蛟滑走石詰曲，鐵鈎怒掃聯蛇腹。欹風洒雨清逼人，恍疑身在篔簹谷。十尋雙幹劍拔雄，筆力有盡意無窮。冥冥上與風霆會，拭目變化洪陂龍。長憶東坡一轉語，與可德人非畫史。輪囷寫出歲寒心，政要諸公相料理。,唐,诗
无题,辛弃疾,溪回沙浅。红杏都开遍。鸂鶒不知春水暖。犹傍垂杨春岸。片帆千里轻船。行人想见敧眠。谁似先生高举，一行白鹭青天。,宋,词
无题,孙惟信,一朵鞓红，宝钗压髻东风溜。年时也是牡丹时，相见花边酒。初试夹纱半袖。与花枝、盈盈斗秀。对花临景，为景牵情，因花感旧。题叶无凭，曲沟流水空回首。梦云不入小山屏，真个欢难偶。别后知他安否。软红街、清明还又。絮飞春尽，天远书沈，日长人瘦。,宋,词
无题,阎苍舒,少年闻说京华，上元景色烘晴昼。朱轮画毂，雕鞍玉勒，九衢争骤。春满鳌山，夜沈陆海，一天星斗。正红球过了，鸣鞘声断，迥鸾驭、钧天奏。谁料此生亲到，十五年、都城如旧。而今但有，伤心烟雾，萦愁杨柳。宝箓宫前，绛霄楼下，不堪回首。愿皇图早复，端门灯火，照人还又。,宋,词
无题,辛弃疾,蜗角斗争，左触右蛮，一战连千里。君试思、方寸此心微。总虚空、并包无际。喻此理。何言泰山毫末，从来天地一稊米。嗟大小相形，鸠鹏自乐，之二虫又何知。记跖行仁义孔丘非。更殇乐长年老彭悲。火鼠论寒，冰蚕语热，定谁同异。噫。贵贱随时。连城才换一羊皮。谁与齐万物，庄周吾梦见之。正商略遗篇，翩然顾笑，空堂梦觉题秋水。有客问洪河，百川灌雨，泾流不辨涯涘。於是焉河伯欣然喜。以天下之美尽在己。渺沧溟望洋东视。逡巡向若惊叹，谓我非逢子。大方达观之家，未免长见，犹然笑耳。北堂之水几何其。但清溪一曲而已。,宋,词
晚坐北臺見新月,宋庠,落霞殘日罷空樓，月挂黄昏破客愁。天上幸無封拜事，誰教蟾影曲如鉤。,唐,绝句
黯淡院,賈青,溪聲灘外急，草色兩中深。客意自南北，山光無古今。,唐,绝句
晨雞吟,金朋說,司晨兼五德，曾伴宋宗窗。日攘能防慎，終當免鑊湯。,唐,绝句
无题,罗愿,九月江南秋色，黄雀雨，鲤鱼风。,宋,词
无题,周邦彦,清池小圃开云屋。结春伴、往来熟。忆年时，纵酒杯行速。看月上、归禽宿。墙里修篁森似束。记名字、曾刊新绿。见说别来长，沿翠藓、封寒玉。,宋,词
雲溪行,華鎮,雲溪發源自雲門，千古流注越山根。城金河玉雖已遠，南來波浪長崩奔。蒼崖峭壁三十里，翠烟紫霧籠寒水。往來鷗鷺逐波頭，出沒魚龍穿石齒。清時有客寄扁舟，長嘯日來溪上遊。緩教霜翮追清曲，漫引輕絲下碧流。有時醉卧閒雙槳，不知船逐樵風上。挹盡千巖曉氣清，聽我萬壑寒泉響。無端側耳鳳凰鳴，却跨青鸞上玉京。流連丹桂三秋色，辜負寒松半夜聲。十年南北何擾擾，咫尺溪頭不成到。幾回魂夢似當時，夢覺尚疑雲滿抱。今日羈縻江海曲，折腰翻爲斗升粟。山頭日落見雲歸，自怪此身何局促。皂雕萬里在一飛，蛟龍未必藉溝池。風月好時心似水，嘯歌聊可解人頤。,唐,诗
无题,刘辰翁,朝来微雪。又近长生节。造就一枝清绝，梅与雪、怎分别。两年心似月。除是天知得。手种春风千树，一颗颗、待儿摘。,宋,词
頌古九十八首  其七,釋印肅,潦倒禪和足指天，被玄懸得到連顛。隨聲逐色非明眼，覿面全包更沒言。,唐,绝句
梅花集句  其四二,李龏,雪徑清寒蝶未知，錦囊消得探春詩。多情爲我香成陣，憑仗東風分外吹。,唐,绝句
无题,葛长庚,露白天如洗。淡烟轻、疏林映带，远山横翠。对此情怀成甚也，云断小楼风细。独倚遍、画阑十二。花馆云窗成憔悴。听宾鸿、天外声嘹唳。但不过，闷而已。房栊深静难成寐。夜迢迢、银台绛蜡，伴人垂泪。巴得暂时朦胧地。还又匆匆惊起。漫自展、云间锦字。往后各收千张纸。念梦劳魂役空凝睇。终不负，骖鸾志。,宋,词
佛光法師贊,釋普度,蕩蕩慈風彌宇宙，滔滔辯瀉四河清。毗盧海印全身佩，香擁優曇滿帝城。,唐,绝句
无题,陈克,四海十年兵不解，胡尘直到江城。岁华销尽客心惊。疏髯浑似雪，衰涕欲生冰。送老齑盐何处是，我缘应在吴兴。故人相望若为情。别愁深夜雨，孤影小窗灯。,宋,词
遊大梅護聖四首  其四,舒亶,雞犬同時亦上昇，赤雲今日幾人行。我來正唱昇平曲，不用山閒變姓名。,唐,绝句
无题,周邦彦,长安道，潇洒西风时起。尘埃车马晚游行，霸陵烟水。乱鸦栖鸟夕阳中，参差霜树相倚。到此际。愁如苇。冷落关河千里。追思唐汉昔繁华，断碑残记。未央宫阙已成灰，终南依旧浓翠。对此景、无限愁思。绕天涯、秋蟾如水。转使客情如醉。想当时、万古雄名，尽作往来人、凄凉事。,宋,词
四賓主 賓中主,釋正覺,不戀經商利萬金，晚來古路問家音。分明得報尊親健，爭奈難平喜懼心。,唐,绝句
偈頌五十一首  其六,釋道沖,凡所有相，皆是虛妄。懷州牛喫禾，益州馬腹脹。若見諸相非相，即見如來。一切難捨，無過己財。,唐,词
无题,辛弃疾,西风都是行人恨。马头渐喜归期近。试上小红楼。飞鸿字字愁。阑干闲倚处。一带山无数。不似远山横。秋波相共明。,宋,词
无题,黄庭坚,万水千山来此土。本提心印传梁武。对朕者谁浑不顾。成死语。江头暗折长芦渡。面壁九年看二祖。一花五叶亲分付。只履提归葱岭去。君知否。分明忘却来时路。,宋,词
无题,程垓,花拥鸳房。记驼肩髻小，约鬓眉长。轻身翻燕舞，低语转莺簧。相见处，便难忘。肯亲度瑶觞。向夜阑，歌翻郢曲，带换韩香。别来音信难将。似云收楚峡，雨散巫阳。相逢情有在，不语意难量。些个事，断人肠。怎禁得恓惶。待与伊、移根换叶，试又何妨。,宋,词
无题,严参,曰归去来，归去来兮，吾将安归。但有东篱菊，有西园桂，有南溪月，有北山薇。蜂则有房，鱼还有穴，蚁有楼台兽有依。吾应有、云中旧隐，竹里柴扉。人间征路熹微。看处处丹枫白露晞。况寒原衰草，牛羊来下，淡烟秋水，鲈鳜初肥。自笑平生，颓然骨相，只合持竿坐钓矶。都休也，对西风无语，落日斜晖。,宋,词
无题,李处全,楼观数南国，烟雨压东州。溪山雄胜，天开图画肖瀛洲。我破瀛洲客梦，来剖仙洲符竹，乐岁又云秋。聊作幻师戏，肯遗后人愁。趁佳时，招我辈，共凝眸。君侯胸次邱壑，意匠付冥搜。刻日落成华栋，对月难并清景，千丈素光流。老子兴何极，小子趣觥筹。,宋,词
寄余五十五,張耒,憶昨戊午寄東都，人事紛紛相見疏。補官洛陽我西走，君理舟楫歸江湖。往來相失頃刻爾，坐使一別三年餘。他鄉滿眼非故舊，南北耿耿無音書。福昌古邦廢已久，莽莽榛棘藏麕鼯。空宮蕭條唐舊路，古堞斷續韓遺墟。商頑餘民俗未泯，習尚凶獷羞爲儒。高堂塵埃坐無客，雖復强接非歡愉。嗟君尚復記憶我，兩得書札何勤劬。最後新詩意不淺，知君過我山陽居。人間翩翩輕薄子，交友暫爾久則渝。歡欣憂患心不易，我視一世無君如。念昔登科各年少，君中第一名傳呼。春風朝遊踏廣陌，夜雨縱飲傾金壺。當時意氣今在否，十年我困官庭趨。君宜騰達上寥廓，何乃失足遭崎嶇。人生難必但如此，付委造物隨所驅。得之幾何失未損，七尺可貴惟吾軀。洛川春風來已久，桃李次第爭芬敷。登臨想君不可見，夢逐流水遊東吳。東吳舊遊我所樂，飲有美酒烹有魚。何當相逢兩披豁，擺落萬累無嗟吁。,唐,诗
无题,石孝友,几曲屏山数幅波。雁声斜带夕阳过。卸帆聊醉菊花坡。旅枕梦魂归路远，秋江风紧夜寒多。薄情还解忆人麽。,宋,词
村居書事六首  其五,陸游,修身世世詩書業，營利明明市井人。安得後生俱自好，百年門戶本來貧。,唐,绝句
送稱大師歸泉南,釋居簡,曾郎蔡柳與天冠，鼻孔元來不兩般。總被上人親見了，放憨儘好受人瞞。,唐,绝句
絕句五首  其一,梅堯臣,風過巳午未肯止，酒病嬰我心無憀。船頭拍翅野鴨浴，水上擺子獰魚跳。,唐,绝句
雜詩二十七首  其二一,曹勛,佛頭山下雨隨風，倒海翻江一餉中。徙倚欄干便晴霽，湖光渺渺夕陽紅。,唐,绝句
无题,欧阳修,江南蝶，斜日一双双。身似何郎全傅粉，心如韩寿爱偷香。天赋与轻狂。微雨后，薄翅腻烟光。才伴游蜂来小院，又随飞絮过东墙。长是为花忙。,宋,词
无题,吕渭老,玉萧风外一声清。粉面婵娟月对明。紫府楼台夜不扃。羽衣轻。稳驾双鸾谒帝庭。,宋,词
驌驦駿,杜牧,瑤池罷遊宴，良樂委塵沙。遭遇不遭遇，鹽車與鼓車。,唐,绝句
无题,何梦桂,恨公来较晚，早归朝、骢马去难留。是朱轮华毂，联珪叠组，家世公侯。今在玉堂深处，借重护偏州。好把青毡拂，奕世勋猷。明日东津归路，正梅花霜暧，春上枝头。看连旗列鼓，送客下江楼。对云山、千年不老，向楼前、阅尽几行舟。留名在，严陵滩下，日夜东流。,宋,词
无题,倪偁,结束征鞍临驿路，长林积雪消初。天回春色到平芜。不禁杯酒罢，便与故人疏。一曲阳关歌未彻，仆夫催驾修途。非君思我更谁欤。西风吹过雁，应有寄来书。,宋,词
无题,陆游,家住苍烟落照间。丝毫尘事不相关。斟残玉瀣行穿竹，卷罢《黄庭》卧看山。贪啸傲，任衰残。不妨随处一开颜。元知造物心肠别，老却英雄似等闲。,宋,词
懷廬岳舊遊寄劉鈞因感鑒上人,李中,昔年廬岳閑遊日，乘興因尋物外僧。寄宿愛聽松葉雨，論詩惟對竹窗燈。各拘片祿尋分別，高謝浮名竟未能。一念支公安可見，影堂何處暮雲凝。,唐,律诗
无题,刘镇1,漠漠江皋，迢迢驿路，天教为春传信。万木丛边，百花头上，不管雪飞风紧。寻交访旧，惟翠竹、寒松相认。不意牵丝动兴，何心衬妆添晕。孤标最甘冷落，不许蝶亲蜂近。直自从来洁白，个中清韵。尽做重闻塞管，也何害、香销粉痕尽。待到和羹，才明底蕴。,宋,词
芙蓉六言四首  其一,劉克莊,東林百草摇落，老圃數株白紅。楚客空悲歲晏，班姬錯怨秋風。,唐,其他
淋疾復作醫云忌文字勞心曉起自警二首  其二,楊萬里,荒耽詩句枉勞心，懺悔鶑花罷苦吟。也不欠渠陶謝債，夜來夢裏又相尋。,唐,绝句
禪人并化主寫真求贊  其二五八,釋正覺,兀然而然，湛存象先。曹溪昧橫畫，少室還默傳。體不匿而了了，用不勤而綿綿。得麟角兮石頭足，捋虎須兮林際顛。壁上如今謾撐起，知音自然聞說禪。,唐,词
无题,洪瑹,经年不见书来，后期杳杳从谁问。柳英蜡小，柳枝金嫩，艳阳春近。罗幕风柔，泛红浮绿，连朝花信。念平生多少，情条恨叶，镇长使、芳心困。可是风流薄命。镜台前、松松蝉鬓。茜桃凝粉，薰兰涨腻，翠愁红损。纵使归来，灯前月下，恐难相认。卷重帘憔悴，残妆泪洗，把罗襟搵。,宋,词
无题,倪偁,凭高一览。紫翠相围光照眼。下瞰平湖。鹭立鸥飞意自如。天清境胜。云澹烟横鱼动镜。不是公诗。谁写新亭一段奇。,宋,词
俞公達待制挽辭  其二,釋道潜,東吳佳氣久氤氳，果見雄才出海濱。屢試干將羌破膽，忽摧梁木士霑巾。人間夢斷黄粱熟，天上樓成白玉新。零落山丘今古事，情鍾我輩謾傷神。,唐,律诗
散步湖堤上時方瀰湖水面稍渺瀰矣,陸游,老覺人間萬事輕，不妨閑處得閑行。西山鳥沒暮雲合，南浦堤平春水生。孤操不渝無鶴怨，淡交耐久有鷗盟。先民幸處吾能勝，生長兵間老太平。,唐,律诗
次韻和酬永叔,梅堯臣,春候倏已和，林上鳴鳥譁。前日是清明，驟雨霑梨花。初聞結客游，愛此物景嘉。歌舞未終宴，夕暮各興嗟。所嗟歸路暗，嘶馬自知家。公家八九姝，鬒髮如盤鴉。朱唇白玉膚，參年始破瓜。幾日苦霖霪，當道跳魚蝦。閉門飲濁醪，鞦韆繫樹丫。羣姝莫要劇，爲公歌啞啞。公當是日醉，歡適不可涯。孔氏有高第，內自戰紛華。我公豈其然，秉直異蓬麻。果從歸田去，願從招轅車。,唐,诗
无题,王义山,消息一年传一度。万岁枝香，总是留春处。曾倚东风娇不语。玉阶霞袂飘飘举。蓬莱清浅红云路。结子新成，要荐金盘去。一实三千须记取。东朝宴罢回青羽。,宋,词
建炎庚戌中秋夜與同官相期於月下既爲具頑雲障空不可人意作詩以紀之得賞見二字  其一,馮時行,散懷誰與儔，風月茲吾賞。好景會人心，宿約每不爽。蓐收濺明河，玉露洗穹壤。肅肅夜氣寂，皎皎素沆漭。飛出未半弓，已照天地廣。茲夕豈易得，久矣俟清賞。雲師誰爾忤，屏翳蔽虛敞。萬事不可必，變化如反掌。太清一滓穢，幽娥動懸想。誰爲披層霄，快哉心技癢。聞君洗瓦盞，倒遊有餘盎。何當數列炬，酣歌散清響。有月固來游，無月須一往。,唐,诗
依韻奉和來篇,李至,紅塵赤日欲相燃，頼向蓬丘少事牽。明月動摇紈扇室，亂雲重疊火□天。幽屏看雪思寒景，小簟橫風戀畫眠。安得心源凉似水，虎溪遥羨老僧禪。,唐,词
无题,袁去华,把酒听歌始此回。流莺花底语徘徊。神仙也许人间见，腔调新翻辇下来。银烛灺，玉山颓。谁言弱水隔蓬莱。绝胜想像高唐赋，浪作行云行雨猜。,宋,词
送程給事知越州  其一,李深,從橫才業聳青冥，出處三朝重老成。南就金城幾萬里，東歸戎節擁千兵。書從禹穴探應古，詩想雞林購得名。莫醉故園風月久，壺漿父老已來迎。,唐,律诗
无题,米友仁,小舟载酒向平湖。新凉生晓初。乱山烟外有还无。王维真画图。风遽起，动襟裾。雨来荷溅珠。一尊相对喜君俱。醉归红袖扶。,宋,词
无题,刘克庄,剥啄谁欤，户外一宾，布衣麻鞋。有舌端雄辨，机锋破的，袖中行卷，锦绣成堆。阍启上宾，侬观诸老，个主人公喜挽推。怎奈向，今十分衰飒，非昔形骸。阍言宾怒如雷。因底事朱门晏未开。假使汝主公，做他将相，懒迎揖客，紧闭翘材。病叟惭惶，尊官宁耐，待铁拐先生旋出来。宾性急，怀生毛名纸，兴尽而回。,宋,词
无题,周紫芝,送春归去。说与愁无数。君去后，归何处。人应空懊恼，春亦无言语。寒日暮，腾腾醉梦随风絮。尽日间庭雨。红湿秋千柱。人恨切，莺声苦。拟倾浇闷酒，留取残红树。春去也，不成不为愁人住。,宋,词
无题,王奕,试问司花女。是何年、培植琼葩，分来何谱。禁苑岂无新雨露，底事刚移不去，偏恋定、鹤城抷土。却怕杏花生眼觑。先廿年、和影无寻处。遗草木，悴风雨。看花老我成迟暮。绕阑干、追忆沈吟，欲言难赋。根本已非枝叶异，谁把赝苗裨补。但认得、唐人旧句。明月楼前无水部。扣之梅、梅又全无语。询古柏，过东鲁。,宋,词
聞市中遺火殆盡  其三,鄒浩,何暇從容白丈人，火邊綆缶定紛紛。徙薪曲突非無策，自是當時藐不聞。,唐,绝句
无题,吴文英,西风来晚桂开迟。月宫移。到东篱。簌簌惊尘，吹下半冰规。拟唤阿娇来小隐，金屋低，乱香飞。重阳还是隔年期。蝶相思。客情知。吴水吴烟，愁里更多诗。一夜看承应未别，秋好处，雁来时。,宋,词
无题,吴文英,羞红颦浅恨，晚风为落，片绣点重茵。旧堤分燕尾，桂棹轻鸥，宝勒倚残云。千丝怨碧，渐路入、仙坞迷津。肠漫回，隔花时见，背面楚腰身。逡巡。题门惆怅，堕履牵萦，数幽期难准。还始觉、留情缘眼，宽带因春。明朝事与孤烟冷，做满湖、风雨愁人。山黛暝，尘波澹绿无痕。,宋,词
句  其一,馮介,白雲處士來觀樂，翠黛佳人笑繫甌。,唐,诗
初夏侍長上郊行分韻得偕字,陸九淵,講習豈無樂，鑽磨未有涯。書非貴口誦，學必到心齋。酒可陶吾性，詩堪述所懷。誰言曾點志，吾得與之偕。,唐,律诗
无题,杨无咎,天付风流。相时宜称，著处清幽。雪月光中，烟溪影里，松竹梢头。却憎吹笛高楼。一夜里、教人鬓秋。不道明朝，半随风远，半逐波浮。,宋,词
金華山人,無名氏,幽居倚翠巒，塵事不相干。天地醉來小，琴棋靜裏歡。雨苔春徑綠，風竹夜窗寒。若問長生術，金爐有寶丹。,唐,律诗
次德符韻六詩 與德符仲孺述之宿南堂分得客字,鄒浩,從容白露前，轉盼一歲隔。念我方促装，夫君復來客。疏篁生晚音，霽月澹秋色。此會豈易諧，未用詢長陌。,唐,律诗
羅提舉見和再用韻四首  其二,陳造,斬山木寧爲民，焚巫尪恐傷仁。看書饑而不害，公政無慙古人。,唐,其他
无题,无名氏,渐觉一日，浓如一日，不比寻常。若知人、未伊瘦损，成病又何妨。相思到了，不成模样，收泪千行。把从前泪，来做水流，也流到伊行。,宋,词
无题,赵善括,画鹢翩翩去似飞。季鹰何事忽思归。风湍自送征帆隐，云巘须将彩笔挥。江作酒，海为卮。为君满酌不须辞。酒酣渴思回春梦，自笑何时是足时。,宋,词
謝廬山僧寄谷簾水,張又新,消渴陵客，甘涼廬阜泉。瀉從千仞石，寄逐陰江船。竹櫃新茶出，銅鐺活火煎。育花浮晚菊，沸沫響秋蟬。啜憶吳僧共，傾宜越椀圓。氣清寧怕睡，骨健欲成仙。吏役尋無暇，詩情得有緣。深疑嘗沆瀣，猶欠聽潺湲。迢遞康王谷，塵埃陸羽篇。何當結茅屋，長在水簾前。（《正德南康府志》十）。,唐,词
无题,晁补之,消暑楼前双溪市。尽住水晶宫里。人共荷花丽。更无一点尘埃气。不会史君匆匆至。又作匆匆去计。谁解连红袂。大家都把兰舟系。,宋,词
謁普照塔,朱松,孤塔鶩霄漢，晴影金碧眩。重來得寓目，歸枕尾殘汴。緬懷何姓人，哀禱傾淮甸。是身如皎月，有水著處現。彈指遍大千，何止數鄉縣。惟應應緣地，聊爾共流轉。顛危悔靳馬，善涉悟覓扇。君看悔與悟，只在一轉盼。至人獨何心，示此禍福變。當知夙緣定，莫作邪道見。哀哉衆生愚，積惡稔天譴。云何一朝急，頼此香火薦。我來適燈夕，寶蠟明邃殿。還揩客塵眼，重睹浮壇面。朝來塔上鈴，告我風色便。平淮一回首，岸草失葱蒨。,唐,诗
无题,晁端礼,北渚澄兰，南山凝翠，望中浑似仙乡。万家烟霭，朱户锁垂杨。好是飞泉漱玉，回环遍、小曲深坊。西风里，芙蕖带雨，飘散满城香。微凉。湖上好，桥虹倒影，月练飞光。命玳簪促席，云鬓分行。谁似风流太守，端解道、春草池塘。须留恋，神京纵好，此地也难忘。,宋,词
望廬山,李綱,多年不省廬山面，江上初從望中見。秀骨蒼顔五老人，顧我欣然如素善。香爐峰頂紫烟浮，瀑布遥看銀漢流。雲舒霞卷互明滅，倐忽變態無停留。却疑清夢尋丘壑，風物何爲宛如昨。縱令真是夢中看，夢未覺時良不惡。平生所願今乃償，寛著日月遊山房。青鞋布襪久已辦，百錢掛杖聊徜徉。,唐,诗
徵君宅,許景先,徵君昔嘉遯，抗跡遺俗塵。了心悟有物，乘化遊無垠。道喪歷千載，復存潁陽真。上虞佳山水，晚歲耽隱淪。內史既解綬，支公亦相親。儒道匪遠理，意勝聊自欣。洄沿南谿夕，流浪東山春。石壁踐丹景，金潭冒綠蘋。探鍊備海嶠，賞心寓情人。奈何靈仙骨，鍬翮瑤池津。寥寥虛白宇，夙剏招提因。家風緬多尚，玄德謝無鄰。謬陪金門彥，矯跡侍紫宸。皇恩竟已矣，遺烈庶不泯。,唐,诗
頌古六首  其四,釋道沖,汝蒸飯時吾著火，汝行益時吾展鉢。尋常恁麽老婆心，自是你儂機不活。機若活，夾山本無奇特事，百川倒流閙聒聒。,唐,词
越中行,李頻,越國臨滄海，芳洲復暮晴。湖通諸浦白，日隱亂峰明。野宿多無定，閑遊免有情。天台聞不遠，終到石橋行。,唐,律诗
山下泉,李端,碧水暎丹霞，濺濺度淺沙。暗通山下草，流出洞中花。淨色和雲落，喧聲遶石斜。明朝更尋去，應到阮郎家。,唐,律诗
句  其一三,蘇軾,書窗涴壁常遭駡。,唐,其他
春日懷淮陽六首  其四,張耒,黄巢寨南琵琶溝，古原芳草靜春流。大艑舸𦩆何處客，檣竿西北是神州。,唐,词
深居雜興六首  其三,林逋,薄夫何苦事姦姦，一室琴書自解顔。峰後月明秋嘯去，水邊林影晚樵還。文章敢道長於古，光景渾疑剩却閑。多少烟霞好魚鳥，令人惆悵謝東山。,唐,律诗
效王建體二首  其一,周紫芝,金獸分香賜老臣，全家望闕拜君恩。教坊催樂排春燕，中使傳宣勸御樽。,唐,绝句
无题,刘将孙,云涛白凤贺瑶池。仗葳蕤。路芳菲。十月温汤，赐浴卸罗衣。半点檀心天一笑，琼奴弱，玉环肥。风流谁合婿金闺。露将晞。雪争晖。贝阙珠宫，环佩月中归。误杀洛滨狂子建，情脉脉，恨依依。,宋,词
无题,赵长卿,别恨眉尖无数。后夜王孙何处。歌馆与妆楼，目断行云凝伫。凝伫。凝伫。忆泪千行红雨。,宋,词
无题,吕渭老,复把元宵，等闲过了，算来告谁。整二年三岁，尊前笑处，知他陪了，多少歌诗。岂信如今，不成些事，还是无聊空皱眉。争知道，冤家误我，日许多时。心儿。转更痴迷。又疑道、清明得共伊。但自家晚夜，多方遣免，不须烦恼，雨月为期。用破身心，博些欢爱，有后不成人便知。从来是，这风流伴侣，有分双飞。,宋,词
无题,李莱老,年时中酒风流病。正雨暗、蘼芜深径。人家寒食烟初禁。狼藉梨花雪影。西湖梦、红沈翠冷。记舞板、歌裙厮趁。斜阳苦与黄昏近。生怕画船归尽。,宋,词
无题,翁溪园,蓂荚飞双，桂分缺二。金风已肃深秋意。萱庭戏彩恰称觞，蕊宫仙子天台裔。鹤发童颜，龟龄福备。孩儿书额添三字。常将机训付儿孙，取青行拥潘舆侍。,宋,词
奉和襲美吳中書事寄漢南裴尚書,陸龜蒙,風清地古帶前朝，遺事紛紛未寂寥。三泖涼波魚蕝動，五茸春草雉媒嬌。雲藏野寺分金剎，月在江樓倚玉簫。不用懷歸忘此景，吳王看即奉弓招。,唐,律诗
无题,杨冠卿,妙墨龙蛇飞动，新词雪月交光。论文齿颊带冰霜。凤阁从来宫样。寿菊丛开三径，清姿高压群芳。折花聊尔问行藏。会见横飞直上。,宋,词
鄉人或病予詩多道蜀中遨樂之盛適春日遊鏡湖共請賦山陰風物遂即杯酒間作四絕句却當持以誇西州故人也  其一,陸游,嫩日輕雲淡沲天，撲燈過後賣花前。便從水閣杭湖去，捲起朱簾上畫船。,唐,绝句
七言 二十一,呂巖,浮名浮利兩何堪，迴首歸山味轉甘。舉世算無心可契，誰人更與道相參。寸猶未到甘談尺，一尚難明強說三。經卷葫蘆幷拄杖，依前擔入舊江南。,唐,律诗
无题,晏殊,庆生辰。庆生辰是百千春。开雅宴，画堂高会有诸亲。钿函封大国，玉色受丝纶。感皇恩。望九重、天上拜尧云。今朝祝寿，祝寿数，比松椿。斟美酒，至心如对月中人。一声檀板动，一炷蕙香焚。祷仙真。愿年年今日、喜长新。,宋,词
傳神自讚,王安石,我與丹青兩幻身，世間流轉會成塵。但知此物非他物，莫問今人猶昔人。,唐,绝句
題湧泉亭詩石,趙與滂,詩題蔗境不題名，墨蹟懸巖碧蘚平。游宦來看心忽悟，前身應是趙先生。,唐,绝句
无题,罗椅,明虹收雨。两桨能吴语。人在江南荷叶浦。采得苹花无数。梦中舞燕栖鸾。起来烟渚风湾。一点愁眉天末，凭谁剗却春山。,宋,词
无题,刘一止,华旌耀日，报天上使星，初辞金阙。许国精忠，试此日传岩，济川舟楫。向来鸡林外，况传咏、篇章雄绝。问人地、真是唐朝第一，未论勋业。鲸波霁云千叠。望仙驭缥缈，神山明灭。万里勤劳，也等是壮年，绣衣持节。丈夫功名事，未肯向、尊前轻伤别。看飞棹、归侍宸游，宴赏太平风月。,宋,词
壽春節進大蜀皇帝五首 五,貫休,積劫修來似煉金，爲皇爲帝萬靈欽。能當濁世爲清世，始見君心是佛心。九野黎民耕浩浩，百蠻朝騎日駸駸。今朝獻壽將何比，願似莊椿一萬尋。,唐,律诗
无题,李曾伯,举杯长揖常娥，高情怜我霜髯白。婆娑树底，老蟾何物，千秋一色。一镜高悬，肺肝洞烛，了无尘隔。任亿千万里，同然玉界，都不管、天南北。老子萍蓬纵迹。对西风、几番行役。平生玩事，从头细数，山川历历。明月明年，知他何处，能如今夕。惜无人共我，登楼酹古，一笑横笛。,宋,词
无题,吴潜,把手西园，有山色、波光相对。金马客，明朝飞棹，水肥帆驶。问我年华旬并七，异乡时景春巴二。最堪怜、游子送行人，垂杨外。聊小小，旌旗队。聊且且，笙歌载。正冥濛烟雨，许多情态。南北枝头犹点缀，东西玉畔休辞避。待莼鲈、归思动西风，相携未。,宋,词
渭城曲,王維,渭城朝雨浥輕塵，客舍青青楊柳春。勸君更盡一杯酒，西出陽關無故人。,唐,绝句
次韻張無隅送烏髭方與人并寄以詩,張擴,肘後仙方舊著名，知君學道得長生。燒丹自秘砂銀訣，染白聊分草木英。兩鬢尚須并檢校，二毛應覺頓神明。他年莫向玄齡問，李緯猶堪老作卿。,唐,律诗
贈歌姬,崔仲容,水翦雙眸霧翦衣，當筵一曲媚春輝。瀟湘夜瑟怨猶在，巫峽曉雲愁不稀。皓齒乍分寒玉細，黛眉輕蹙遠山微。渭城朝雨休重唱，滿眼陽關客未歸。,唐,律诗
雲安聞鵑,汪元量,雲安風景愚能說，蒼峽風掀浪如雪。杜鵑叫得口流血，染遍山花歸不得。臣甫再拜哦新詩，詩成甫也成愁絕。都人重是古帝魂，敬重此鳥心不輟。不知此鳥知不知，四時叫得巴山裂。却憶群姬左右趨，三十六宮醉花月。,唐,诗
无题,苏轼,霜降水痕收。浅碧鳞鳞露远洲。酒力渐消风力软，飕飕。破帽多情却恋头。佳节若为酬。但把清尊断送秋。万事到头都是梦，休休。明日黄花蝶也愁。,宋,词
永安戴公純秀才,郭祥正,鬖鬖鬢髮一衰翁，又泊倉頭阻逆風。推去未應如謝令，重來終是愧司農。熙寧父老知誰在，元祐田園喜再豐。置酒高臺要我醉，却尋陳跡喜君同。,唐,律诗
壽錢樞密,曾丰,長至之前風飋䫻，斗初建亥扃群物。從春至冬推歲律，十二月中一良月。既望之餘氣氤氳，月初生魄鍾異人。從武至文數朝紳，三千臣中一良臣。誕彌先後僅三日，明主良臣豈徒出。虜舊陸梁新勃窣，廟算宸謨關宥密。帷幄精神運籌餘，門闌氣燄懸弧初。壽觚有量吞江湖，壽詞無技雕瓊琚。姑容夷夏一家日，更□君臣千載圖。,唐,词
偈頌二百零五首  其一五三,釋正覺,默默相投時節，燈燈不斷光明。其間著脚渾無地，望盡玉壺連底清。,唐,词
无题,曹组,檐头风佩响丁东。帘疏烛影红。秋千人散月溶溶。楼台花气中。春酒醒，夜寒浓。绣衾谁与同。只愁梦短不相逢。觉来罗帐空。,宋,词
无题,黄机,柳际梅边腊雪乾。钗头蝴蝶又成团。飘零萍梗江湖客，冷落笙箫灯火天。浇浊酒，惜流年。牙旗夜市几时穿。太平乐事终须在，老去心情恐不然。,宋,词
无题,黄人杰,季琯灰融，盛寒里、梅香乍放。元道是酿成和气，间生名将。马革裹尸男子志，虎头食肉通侯相。更胸中、十万拥奇兵，人皆仰。腰金印，垂玉帐。忠胆锐，雄心壮。倚辕门几望，北州驰想。且倒长江为寿酒，却翻银浦千寻浪。算时来、一笑洗胡尘，迎天仗。,宋,词
馴熊歎,許及之,獸名曰熊本逸才，嗇夫教之馴若孩。開檻當街作險戲，尋橦旋筵能千回。負戴蹲跠時䀡睒，忽然逸出渠亦敢。嗇夫當之作人立，嗟爾勇氣終坎壈。問云初教本無法，祇是豚蹄趁饑乏。說似連營飽食人，努力邊頭厲戈甲。,唐,词
和吳守賦秋閲之什,虞儔,秋郊小隊暫徘徊，誰信儒門出將才。千騎控弦吳月滿，一聲鳴角楚天開。賦詩已是誇橫槊，看劍何妨更引杯。收取中原報明主，凌烟事業正相催。,唐,律诗
萬花川谷,楊萬里,無數花枝略說些，萬花兩字即非夸。東山西畔南溪北，更沒溪山只有花。,唐,绝句
无题,叶祖义,如梦。如梦。和尚出门相送。,宋,词
石菖蒲,釋元肇,烟雨暝朝昏，龍湫鴈蕩濱。移根來別處，終日伴閒身。勁氣衝如髮，寒芒凜辟塵。年年看花者，應笑不曾春。,唐,律诗
湖州歌九十八首  其六,汪元量,北望燕雲不盡頭，大江東去水悠悠。夕陽一片寒鴉外，目斷東西四百州。,唐,绝句
无题,贺铸,绣罗垂，花蜡换。问夜何其将半。侵舄履，促杯盘。留欢不作难。令随阄，歌应弹。舞按霓裳前段。翻翠袖，怯春寒。玉阑风牡丹。,宋,词
揚州席上次蔣右衛韻賦白牡丹二絕  其一,許及之,秋思憑高不易裁，陽和喚得故人來。自憐梅萼成孤絕，借與春風一色開。,唐,绝句
无题,张生2,一望朱楼巧小，四边绣幕低垂。个人活脱似杨妃。倚遍阑干十二。最苦两双情眼，难禁四只愁眉。无言回首日沉西。不道一声安置。,宋,词
无题,吴文英,片云载雨过江鸥。水色澹汀洲。小莲玉惨红怨，翠被又经秋。凉意思，到南楼。小帘钩。半窗灯晕，几叶芭蕉，客梦床头。,宋,词
无题,辛弃疾,菩萨丛中惠眼，硕人诗里娥眉。天上人间真福相，画就描成好靥儿。行时娇更迟。劝酒偏他最劣，笑时犹有些痴。更著十年君看取，两国夫人更是谁。殷勤秋水词。,宋,词
无题,吴潜,雪鬓难重绿。但け然、黄庭境界，抱藏龟六。也向无何乡里去，白堕舟边漾渌。算种种、尘缘都足。争那名缰犹系绊，尽辜他、猿鹤双溪曲。时又夏，暑将溽。虚舟飘瓦何烦歜。奈羊肠、千歧万折，近来纯熟。怅望老仙烟水外，惟把江云送目。想裴墅、碧梧金竹。安得结庐相近傍，买闲田、数亩躬耕筑。已梦断，大槐国。,宋,词
豐城村落小憩,陸游,霜信催寒力尚微，郵亭繫馬旋添衣。平郊極目冬耕遍，小婦篸花晚餉歸。孤宦毎隨征雁遠，故人已似曉星稀。上書自劾真須猛，菰正堪炊蟹正肥。,唐,律诗
因目痛有作,梅堯臣,已爲貧孟郊，拚作瞎張籍。詩句但口吟，世事不眼歷。既能分好惡，難用變青白。讀書聽吾兒，且未廢朝夕。,唐,律诗
天啓有少年真喜事之句用其韻和,鄧忠臣,慷慨論邊事，飄蕭動禮闈。貴須金印綰，老要玉闗歸。食酪便榆塞，鳴鐃慣鐡衣。懸知雄辯在，志願未應違。,唐,律诗
无题,王安石,莫言普化祗颠狂。真解作津梁。蓦然打个筋斗，直跳过羲皇。临济处，德山行。果承当。将他建立，认作心诚，也是寻香。,宋,词
偈頌一百三十六首  其二○,釋惟一,橫一丈，豎一丈。滿室風生，半窗月上。山僧要坐便坐，要起便起，終不向這裏無風起浪。諸人若不散去，照顧劈脊拄杖。,唐,词
挽劉太君詩二首  其二,許景衡,配德樂邱園，承家屬後昆。千鍾豈榮耀，一笑爲平反。庭樹悲風慘，霜天落月昏。斑衣已陳迹，補衮看忠言。,唐,律诗
无题,赵师侠,微云扫尽碧虚宽。月华光影寒。山河表里鉴中看。沈沈清夜阑。风细细，露漙漙。神游八极间。九宵回首望尘寰。悠然醉梦还。,宋,词
无题,李之仪,上尽玉梯云，还见一番佳节。惆怅旧时行处，把青青轻折。倚阑人醉欲黄昏，飞鸟望中灭。天面碧琉璃上，印弯弯新月。,宋,词
坐看南山雲二首  其二,方回,幽林響欲滴，夜色始欲分。扶桑定已紅，星象收其文。尚復有飛鼠，撲擊空中蚊。須臾兩滅迹，寂然藏紛紜。鄰煙氣稍上，谷禽聲漸聞。七月入伏末，未減炎暑熏。皇后漏雨意，似閔黎庶勤。此心誰予知，坐看南山雲。,唐,诗
送裴相公赴鎮太原,張籍,盛德雄名遠近知，功高先乞守藩維。銜恩暫遣分龍節，署勅還同在鳳池。天子親臨樓上送，朝官齊出道傍辭。明年塞北清蕃落，應建生祠請立碑。,唐,律诗
中和樂九章 歌中宮第五,盧照鄰,祥遊沙麓，慶洽瑤衣。黃雲晝聚，白氣宵飛。居中履正，稟和體微。儀刑赤縣，演教椒闈。陶鈞萬國，丹青四妃。河洲在詠，風化攸歸。,唐,其他
无题,张榘,素壁走龙蛇，难觅醉翁真迹。惟有断岗衰草，是几番经历。紫萸黄菊又西风，同作携壶客。清兴未阑归去，负晴空明月。,宋,词
无题,仲并,金滕事业。庆丹青千载，勋在王室。圣主英明平万国，天产非常人物。岳渎分灵，熊罴符梦，五百年方出。致君尧舜，要须纯用经术。须信凤阁仙人，风流文采，蔼家声如昔。献纳司存持禁橐，合历三台清秩。倦宿承明，乞麾临郡，暂辍金闺直。五云深处，一星今在南极。,宋,词
无题,李吕,射虎南山，断蛟北海，恍如梦中。念少年豪气，霜寒一剑，清时功业，月满雕弓。年去年来成底事，已一半消磨成老翁。那堪更，病为城绕，愁作兵攻。无悰。慵语西风。正独倚危阑送塞鸿。道酒能消遣，酒因病减，歌能消遣，歌为愁浓。大造不将炉冶去，□万卷诗书宁愤穷。都休问，且试弹绿绮，闲和秋虫。,宋,词
无题,张榘,荆溪清晓。问昨夜南枝，几分春到。一点幽芳，不待陇头音耗。亭亭水边月下，胜人间、等闲花草。此际风流谁似，有孄窝诗老。向虚檐、淡然索笑。任雪压霜欺，精神越好。最喜庭除，下映紫兰娇小。孤山好寻旧约，况和羹、用功宜早。移傍玉阶深处，趁天香缭绕。,宋,词
无题,张抡,碧海沈沈西极远。间访□□，□□□□□。恰值群仙来阆苑。相将□□□□□。□□□□谁得见。五彩□□，□□□□□。□□□□□□□。人间几度□□□。,宋,词
苦熱登多稼亭二首  其一,楊萬里,日脚斜紅欲暮天，倚欄垂手弄雲煙。兩行相對樹如許，一葉不摇風寂然。剩欲啜茶還罷去，却愁通夕不成眠。黑絲半把垂天外，白雨初生遠嶺邊。,唐,律诗
无题,汤恢,碧崖倒影，浸一片、寒江如练。正岸岸柳花，村村修竹，唤醒春风笔砚。溯水舟轻轻如叶，只消得、溪风一箭。看水部雄文，太师健笔，月寒波卷。游倦。片云孤鹤，江湖都遍。慨金屋藏妖，绣屏包祸，欲与三郎痛辩。回首前朝，断魂残照，几度山花崖藓。无限都付窊尊，漠漠水天远。,宋,词
覽鏡有感,陸游,齒如敗屐鬢成絲，七十之年敢自期。閱世久應書鬼録，強顔那復乞山資。緋衫蔭子踰初望，下澤還鄉負聖時。回首墮溝元有命，不須深計巧丸兒。,唐,律诗
无题,无名氏,喜叶之地，手把怀儿摸。甚恰恨、出题斯撞著。内臣过得不住脚。忙里只是，看得斑驳。骇这一身冷汗，都如云雾薄。比似年时头势恶。待检又还猛想度。只恐根底，有人寻着。,宋,词
和高守無隠官閑即事  其二,王之道,誰憐村落笑歌稀，全把茶甌當酒巵。枯槁又經三月雨，窮愁聊付一篇詩。窗間遠岫青千疊，樓外長天碧四垂。何日獲陪文字飲，欲翻妍唱入新詞。,唐,律诗
閑居即事,朱慶餘,深嶂多幽景，閑居野興清。滿庭秋雨過，連夜綠苔生。石面橫琴坐，松陰採藥行。超然塵事外，不似絆浮名。,唐,律诗
无题,无名氏,天际春来都为君。依稀丹萼动，泛红云。恼人天气近黄昏。霜月底，山麝斗微薰。标格自天真。寿阳仙骨瘦，玉无纹。芳容临鉴洗馀醺。双蛾稳，花面两难分。,宋,词
无题,黎廷瑞,不知玄武湖中，一瓢春水何人借。裁冰翦雨，等闲占断，桃花春社。古阜花城，玉龙盐虎，夕阳图画。是东风吹就，明朝吹散，又还是、东风也。回首当时光景，渺秦淮、绿波东下。滔滔江水，依依山色，悠悠物化。璧玉琼花，世间消得，几多朝夜。笑乌衣、不管春寒，只管说、兴亡话。,宋,词
夏至日祀閼伯于開元宮前三日省中齋宿  其二,魏了翁,朱榮鉛砌拱都堂，靜閤明窗夾主廊。外省諸司西側畔，樞寮却在外東廂。,唐,绝句
慧聚雜題 翠微庵,李乘,勝境增添豈偶然，已前無屋事金僊。巨靈擘到三千丈，嚮老基來八百年。遠遠別山來白足，重重峻宇出青蓮。端嚴石像庵猶在，若箇尋庵復坐禪。,唐,律诗
无题,吕渭老,楼外东风杜宇声。双枕细眉颦。女郎番马小山屏。金笼冷、梦魂惊。起来重绾双罗髻，无个事、泪盈盈。杨花蝴蝶乱分身。飞不定、暮云晴。,宋,词
兵要望江南 《周易》占候第二十六（三十七首） 二十七,易靜,木官（辛本、川本作「宮」）旺，必定有雄兵。金火不宜臨世應，兩家流血定交爭，火鬼劫吾營（辛本、川本作「軍」）。,唐,词
三月末泛湖,鄭清之,半晴陰更重，乍煖冷猶爭。墜葉蒲芽綴，新蓴荇面生。鐘聲带雨澀，帆力貯風橫。客至雙飛鶴，歸歟茗可烹。,唐,律诗
无题,赵长卿,破靥盈盈巧笑，举杯滟滟迎逢。慧心端有谢娘风。烛花香雾，娇困面微红。别恨彩笺虽寄，清歌浅酌难同。梦回楚馆雨云空。相思春暮，愁满绿芜中。,宋,词
黄雀,曹勛,羣聚羣飛畏行止，飲啄驚鳴顧無已。多虞多事足機張，獨宿蓬蒿信爲美。,唐,绝句
鉛山約髙無咎同遊石井,李綱,巖洞嵌空鑿翠崖，一泓雲液貯瓊瑰。幽人須信耽泉石，茗飲相招特特來。,唐,绝句
无题,宋先生,真水火，谢师传。黑铅红汞鼎中煎。现神光，满目前。丹砂就，是神仙。金鼎捉住寿同天。待功成，玉帝宣。,宋,词
題錢可則芡雪庵,高斯得,我家雪山下，結茅幾度秋。一朝劫火燎，身墮江南州。相逢芡雪君，感慨不能休。我今如喪狗，狂走長包羞。子幸成小築，廊巖可夷猶。何不學孔明，草廬傲王侯。何不學袁安，高卧絕行輈。鵷鸞恍入夢，猿鶴悽生愁。逋客亮非然，誰其執怨仇。山茅自高潔，得雪逾清修。三白待君足，毋爲垢氛留。,唐,诗
金剛隨機無盡頌 一合相理分第三十 其八,釋印肅,方得契如如，倒騎三脚驢。踏翻毗盧頂，露出一文殊。,唐,绝句
无题,杜安世,纶命忽从天上至。便绾兵权辞漕计。汉廷起草旧郎官，蜀部坐筹新将帅。红旆碧幢春色里。娇马嘶风花片坠。送行今日短亭中，恼乱故人须尽醉。,宋,词
无题,丘崈,梅妆竹外。未洗唇红退。酥脸腻，檀心碎。临溪闲自照，爱雪春犹带。沙路晓，亭亭浅立人无对。似恨谁能会。迟见江头盖。和鼎事，终应在。落残知未免，韵胜何曾改。牵醉梦，随香欲渡三山海。,宋,词
无题,杜安世,惆怅留春留不住。欲到清和，背我堂堂去。飞絮落花和细雨。凄凉庭院流莺度。更被闲愁相赚误。梦断高唐，回首桃源路。一饷沈吟无意绪。分明往事今何处。,宋,词
韓持國見訪,王安石,余生非匏瓜，於世不無求。弱力憚耕稼，衣食當周流。起家始二十，南北今白頭。愁傷意已敗，罷病恐難瘳。江湖把一節，屢乞東南州。治民豈吾能，閒僻庶可偷。謬恩當徂冬，黽勉始今秋。豈敢事高蹇，茫然乖本謀。撫心私自憐，仰屋竊嘆愀。强騎黄饑馬，欲語將誰投。頼此城下宅，數蒙故人留。攬衣坐中庭，仰視白雲浮。白雲御西風，一一向滄洲。安得兩黄鵠，跨之與雲遊。,唐,诗
无题,吴渊,投老未归，太仓粟、尚教蚕食。家山梦、秋江渔唱，晚风牛笛。别墅流风惭莫继，新亭老泪空成滴。笑当年、君作主人翁，同为客。紫燕泊，犹如昔。青鬓改，难重觅。记携手、同游此处，恍如前日。且更开怀穷乐事，可怜过眼成陈迹。把忧边、忧国许多愁，权抛掷。,宋,词
題江君天澤古脩堂三首  其三,方回,文言當日演韋編，夕惕爻觀變兌乾。進德立誠說方法，定曾參到杏壇前。,唐,绝句
无题,欧阳修,别恨长长欢计短。疏锺促漏真堪怨。此会此情都未半。星初转。鸾琴凤乐匆匆卷。河鼓无言西北盼。香蛾有恨东南远。脉脉横波珠泪满。归心乱。离肠便逐星桥断。,宋,词
无题,吴某,楼台里、东风淡荡。,宋,词
无题,史浩,好景侬家披得去。前村雪屋云深处。一棹清歌归晚浦。真佳趣。知谁画得归缣素。,宋,词
无题,魏了翁,去岁玉堂山下住，母旁后弟前哥。今年作县古松坡。静参朱祭酒，间印马头陀。去路更无山隔断，春风跋马经过。不妨缓辔尽婆娑。愿申临别语，长使得天多。,宋,词
登金陵冶城西北謝安墩,李白,晉室昔橫潰，永嘉遂南奔。沙塵何茫茫，龍虎鬬朝昏。胡馬風漢草，天驕蹙中原。哲匠感頹運，雲鵬忽飛翻。組練照楚國，旌旗連海門。西秦百萬衆，戈甲如雲屯。投鞭可填江，一埽不足論。皇運有返正，醜虜無遺魂。談笑遏橫流，蒼生望斯存。冶城訪古跡，猶有謝安墩。憑覽周地險，高標絕人喧。想像東山姿，緬懷右軍言。梧桐識嘉樹，蕙草留芳根。白鷺暎春洲，青龍見朝暾。地古雲物在，臺傾禾黍繁。我來酌清波，於此樹名園。功成拂衣去，歸入武陵源。,唐,诗
无题,郭应祥,方是闲堂寿宴开。今回生日胜前回。慈闱斑貌看看到，别驾除书鼎鼎来。纷彩服，滟金杯。缓歌慢舞不须催。明年此际称觞罢，醉向裴亭与定台。,宋,词
无题,陆游,从宦元知漫浪，还家更觉清真。兰亭道上多修竹，随处岸纶巾。泉冽偏宜雪茗，粳香雅称丝莼。け然一饱西窗下，天地有闲人。,宋,词
